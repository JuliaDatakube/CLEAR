UNDER VOR SIDSTE KRIGKARL LARSENUNDER VOR SIDSTE KRIGSAMTIDIGEDAGBOGSOPTEGNELSER
                            OG BREVEFRAMÆND OG KVINDER AF ALLE STÆNDERSAMLEDE OG
                            UDGIVNEAFKARL LARSENGYLDENDALSKE BOGHANDELS FORLAG (F. HEGEL & SØN)GRÆBE S
                        BOGTRYKKERIFORORD.Paa en Maade, som dette Værks « Tillæg »vil gøre nærmere Rede
                        for, er det lykkedes mig fra November 1895 at indsamle 1828 Breve og
                        Dagbøger, nedskrevne i Krigsaaret 1864.Det har været min Hensigt igennem et typisk Udvalg blandt
                        dette Stof og ved et skønsomt Uddrag af det udvalgte at skabe en mangesidigt
                        illustrerende og forholdsvis let læselig Memoiresamling af en egen Art.Den skulde mindre give Begivenheder end Menneskers Syn paa
                        Begivenheder. Dens Værdi var paa ingen Maade at søge i det historiske, men i
                        det psychologiske og i Stilen. Den skulde endelig være skrevet af Folk fra
                        de forskelligste Samfundslag og saa at sige samtidig med Tildragelserne,
                        inden Erindringsforvanskninger fik for lang en Tid at virke i.Selvfølgelig har Tilfældet delvis raadet for, hvilket Stof
                        det er lykkedes at bringe til Veje, om end jeg har forsøgt en saa methodisk
                        ledet Indsamling Som muligt. Adskilligt, som det havde været ønskeligt at
                        finde repræsenteret, vil derfor savnes, og paa den anden Side har der
                        indenfor nogle Grupper været en Overflod paa repræsentative Bidrag, hvor
                        langt færre kunde have været mere end tilstrækkeligt.Ved Uddragene af det udvalgte Stof har jeg undgaaet enhver
                        Ændring i Henseende til Sprog og Stil, kun rettet Uagtsomheder og gjort
                        Retskrivning og Tegnsætning korrekt og moderne. Derimod har jeg — rent
                        fraset Resuméerne — søgt at sammentrænge Stoffet saa meget som det har været
                        muligt, uden at dets Stil kom til at lide derunder.For at tage et Eksempel er «I en Præstegaard paa Jyllands
                        Hede » med sine c. 60 trykte Sider sammendraget af 185 tæt skrevne
                        Kvartsider, og det ikke blot ved at enkelte Dagsoptegnelser er udeladte, men
                        ogsaa ved at der blev taget Stof ud af de Afsnit, som medtoges. Den uøvede
                        og ikke kunstnerisk arbejdende Skribent vil jo aldrig kunne undgaa en unødig
                        Bredde med idelige Gentagelser og Medtagelse af Stof, som rene
                        Idéforbindelser fører ham ind paa. Alt sligt er i min Bearbejdelse udeladt,
                        for saa vidt det har kunnet gøres uden at øve Vold mod vedkommende Arbejders dilettantiske Stil.At alle Forkortelser indskrænker sig til Udeladelse af hele
                        Afsnit og Perioder og ikke er fremkomne ved Sammenstilling af løsrevne
                        Sætninger er en Selvfølge. Hvor en Dagbogsoptegnelse eller et Brev er anført
                        in extenso, findes dette angivet ved en *. Dog er i disse Tilfælde obligate
                        Hilsener o. lign. som Regel ikke medtagne.Endnu maa bemærkes, at jeg i hele Værket ved nye Inddelinger
                        og til Dels ændret Tegnsætning har søgt at bringe Skribenternes virkelige
                        Mening til at springe klart og plastisk frem. —En hjertelig Tak skylder jeg alle dem, som, direkte eller
                        indirekte, har bidraget til at skaffe mig Materiale, og jeg maa bevare i
                        taknemmelig Erindring de mange andre, hvis Sendelser og Oplysninger vel
                        faldt udenfor den givne Ramme, men hvis venlige Deltagelse var mig en
                        levende Støtte og Opmuntring under Arbejdet.København, i Februar 1897.Karl Larsen.TILLÆGINDHOLD.SideForord....................................... VI. Del. De, som var hjemme.En københavnsk Familje ....................... 11I en Præstegaard paa Jyllands Hede.............. 44Fyenske Almuesfolk ........................... 102Fra et Bondehjem i Nordslesvig................. 123Til Chefen for Iste Regiment ................... 143Mellem Fjender i Vejle........................ 149Jævne jydske Borgerfolk........................ 173En Latinskoledreng i Aarhus.................... 184Smaabilleder fra Land og By:I. Unge Piger..................................... 195II. En Gaardejer fra Landet.......................... 204III. En Købmand i Silkeborg.......................... 205IV. En gammel Landsbypræst til sin Embedsbroder....... 206V. En Moder om sin fangne Søn..................... 208VI. Paa Flugt fra Hus og Hjem....................... 212Fra Lazaretterne i Flensborg.................... 216II. Del. I Felten og Krigsfangenskabet.Første Gang i Ilden, I—IV..................... 229Billeder fra Fægtning, I—VIII................... 255En Rytterkorporal i Felten...................... 297En Student og frivillig paa nitten Aar............ 330P'ra Officersaspirant til Reserveløjtnant ............ 363Halv Seminarist, halv Bonde.................... 378Bondesoldater................................ 393Officerer .................................... 484Tillæg.................................... 5274; Læger 4; Bibliotheksembedsmænd 2; Højskoleforstandere 2; Arkitekter 2;
                    Almuesfolk paa Landet 2; Landhaandværkere 2; Gartnere 2; afsk. Underofficerer
                    (heraf 1 Politibetjent) 2; Kontorister o. lign. 2; 1 (lodsejer; 1 Godsforvalter;
                    1 Direktør; 1 Lektor; 1 Vandinspektør; 1 Organist; 1 Sagførerfuldmægtig; 1
                    Vognmand; 1 mindre Handlende; 1 Haandværkssvend og 1 Savskærer.København i Juli 1897.K. L.TRYKFEIL OG RETTELSER.I en Del Eksemplarer er, ved en uheldig Ombytning af to Notater pg. 32—33, kommen
                    til al staa, at Kand. Ottos 800 totalt nedskudte østrigske Husarer «har muligvis
                    udviklet sig af Teten af de c. 4 Eskadroner Lichtensteinske Husarer, der deltog
                    i Forfølgelsen og senere i Kampen ved Oversø osv.», i Stedet for: har udviklet
                    sig af et mindre Tab, som de Lichtensteinske Husarer led ved et tilbagevist
                    Angreb i Begyndelsen af Fægtningen.Pg. 124, 12 L. fra n. Gulvet, læs: Gulven- 125, 12 - - o. kærkommmen, læs: kær- 128, 2 - - o. kummerligt, læs: kummerlig- — 7 - - o. nogenlunde, læs: nogenledes- — 12 - - n. sagde at, læs: sagde— 8 - - n. der, læs: de- — 6 - - n. dyrt, læs: dyr- 133, 9 " - n. Moder, læs: Broder139, 14 - - n. saadant, læs: saadan- 140, 6 - - o. Han, læs: Ham- 140, 16 - - o. skriv til min Fader, at han osv., læs: skriv, til min Fader
                    snart- 241, 5 - - n. Master, læs Maskerskrev til dem under Felttoget, dels endelig skrev ogsaa til andre om Indtryk
                    vedrørende Krigen.Indenfor disse fire Grupper fordeler Antallet sig som følger:A. Deltagere i selve Krigen.Faste Officerer 22 (med 2 Dagbøger og 435 Breve); værnepligtige Officerer 15 (I
                    Dagbog og 350 Breve); Læger 3 (9 Breve); Dyrlæger I (I Dagbog og I Brev); faste
                    Underofficerer 5 (2 Dagbøger og 7 Breve); menige og Underbefalingsmænd af de
                    højere Klasser 8 (4 Dagbøger og 53 Breve); do. af Middelstanden 24 (3 Dagbøger
                    og 219 Breve); do. af Landalmuen I I I (33 Dagbøger og I Visebog, 472 Breve).
                        lait 46 Dagbøger, I Visebog og 1546 Breve.B. Civile Personer, som under Krigen har levet i de okkuperede Landsdele.Præster 2 (I Dagbog og I Brev); juridiske Embedsmænd 3 (I Dagbog og 2 Breve);
                    Damer fra Præstegaarde 3 (2 Dagbøger og 18 Breve); andre Damer II (2 Dagbøger og
                    II Breve); Forretningsfolk og Ejendomsbesiddere 3 (I Dagbog og 2 Breve); 2
                    Almueskolelærere (I Dagbog og I Brev); I Realskolelærer (I Dagbog); I
                    Landinspektør (I Brev); I Skibsfører (6 Breve); I Telegrafist (2 Breve); I
                    Latinskolediscipel (7 Breve) og I Bondekone (I Brev). lalt 9
                        Dagbøger og 52 Breve.C. Slægtninge og Venner udenfor de okkuperede Landsdele til Brevskriverne fra
                    Felten.Af de højere Klasser 26 (155 Breve); af Middelstanden 17 (I Dagbog og 44 Breve);
                    af Almuen 26 (84 Breve). lalt I Dagbog og 283 Breve.D. Andre civile Brevskrivere om Indtryk vedrørende Krigen.Juridiske Embedsmænd 2 (med 16 Breve); I afskediget Officer (I Brev); I Præst (I
                    Brev); I Gymnasiast (I Dagbog); Bondekarle 2 (I Brev). lalt I
                        Dagbog og i9 Breve.De 126 Indsendere af det bearbejdede Materiale har fordelt sig som følger: Lærere
                    17; Gaardejere, Parcellister o. lign. 17; aktive og afsk., faste Officerer 14;
                    Præster 13; Damer II (deriblandt 3 Officersenker); Forretningsfolk,
                    Industridrivende og Haandværksmestre 9; Forfattere og Redaktører 5; Boghandlere
                    5; Civile EmbedsmændIndsamlingen af Stof til nærværende Arbejde paabegyndtes i November 1895, da mine
                    første Cirkulærer udsendtes fra det Gyldendalske Forlag. De var forsynede med
                    Kirke- og Undervisningsministeriets og de to militære Ministeriers Anbefaling og
                    spredtes i et Antal af 7,000 til samtlige Landets Præster og gennem dem til
                    Lærerne, til alle Distriktslæger, til Højskoleforstanderne, Formændene for
                    Landboforeningerne, Vaabenbrødre- og Forsvarsbrødreforeningerne, de samvirkende
                    Fagforeninger, foruden til en stor Mængde civile og militære Personer, om hvilke
                    det kunde formodes, at de maatte være i Besiddelse af eller kunne skaffe
                    anvendeligt Materiale. Desuden blev Cirkulærerne ved de paagældende Bestyrelsers
                    Velvilje opslaaede i store selskabelige Foreningers Lokaler som
                    Officersforeningens i København, de to Studenterforeningers, Arbejderforeningens
                    af i860 o. lign. Sidst — men ikke mindst — maa endelig anføres, at Pressen saa
                    godt som hele Landet over optog det væsentligste af Cirkulæret i sin Tekst og
                    medgav det sin Anbefaling.I April Maaned 1896 var som Følge heraf indkommet i alt 1348 samtidig med Krigen
                    nedskrevne Breve og Dagbogsoptegnelser. Ved Udsendelsen af et nyt Cirkulære, der
                    nævnede Indsamlingens foreløbige Resultat, og som atter anbefaledes af de
                    allerfleste Blade, lykkedes det at indsamle endnu 480 Bidrag, der, efter
                    Udsendelsen af nærværende Værks første Hefte er bleven forøget med 130, som det
                    har været muligt at medtage til Bearbejdelse, saaledes at det hele samlede
                    Materiale har udgjort 1958 Dagbøger og Breve.Disse hidrører fra 292 forskellige Personer, som dels har taget ligefrem Del i
                    Krigen, dels den Gang levede i de af Fjenden okkuperede Landsdele, dels som
                    Slægtninge og Venner af KombattanterneI. DEL.DE, SOM VAR HJEMME.En københavnsk Familje.Uddrag af 196 Breve.Familjens Hoved er en pensioneret Officer, godt
                            over Midten af Halvtredserne. Han har deltaget i Treaarskrigen og senere
                            garnisoneret i Provinsen som Stabsofficer ved Fodfolket. I Løbet af
                            Krigen opnaar han en administrativ, militær Stilling under
                            Generalkommandoen i København. Hustruen er seks
                            Aar yngre end han, og i deres Hjem bor den 23-aarige, ugifte Datter Louise.Af Sønnerne er Otto 27 Aar gammel, theologisk Kandidat, stærkt optagen Lærer i
                            Byens højere Skoler og forlovet med den 22-aarige Mathilde; Frederik er 25 Aar og Forvalter paa en Herregaard i Jylland; den yngste, Erik, en 20-aarig Student, er som Reserveløjtnant i 18de
                            Infanteriregiment ved Armeen.Omkring denne Familje i snævreste Forstand grupperer sig Bedstemoderen(Fruens Moder), de to ugifte Tanter Line(henved de 60) og Julie (henved de 50), Søstre til henholdsvis
                            Faderen og Moderen, samt den unge Eriks jævnaldrende Ven, stud. jur. Peter j., der er nøje knyttet til sin
                            Kammerats Hjem.Alle skriver de i Perioden fra d. 16. Decbr. 1863 til ind i August 1864
                            til Løjtnanten, der svarer meget flittigt.Inden det nye Aars Begyndelse udgør Juleaften 1863
                                Hovedpunktet i Brevvekslingen. Det er den første Jul, Erik
                            har«tilbragt blandt fremmede », som Moderen
                                skriver i sit Brev første Juledag, og
                            «Gud ske Lov, at Børnene alle gør saa meget af deres Hjem ». Erikhar
                                sendt sit Fotografi i Visitkortformat— sit« Visitkort» efter
                                datidig Sprogbrug— hjem, faaet VennenPeter
                                til i al Hemmelighed at lade det dumpe i Familjens Brevkasse paa
                                selve Juleaften og modtager nu i Breve fra Forældre, Sødskende og
                                Tanter de hjerteligste Taksigelser for den fortræffelige Idé«
                            at komme til os Juleaften og hilse paa hele Familjen, og tusinde,
                            tusinde Gange Tak skal du have!» «Det ligner dig saa mageløst, saa
                            Taarerne kom i Øjnene paa os alle » — skriver
                            Moderen.De forskellige Familjemedlemmers Julebreve til Sønnen
                                ved Danevirke giver i deres Optællen af de fordringsløse Julegaver,
                                der bliver udvekslede, ved deres Fremstilling af det hjemlige
                                Interieur, gennem lejlighedsvis Berøring af de offentlige Tilstande
                                et ret levende Indtryk af et dannet milieu over Middelklassen i
                                Datidens København.Søster Louise har malet et Pibebrædt med en bred
                                Rosenbort og som« efter andres sigende skal være smukt, jeg
                            selv tør naturligvis ikke bedømme det. Nu skal det hænge i din Stue og
                            vente paa dig, til du kommer hjem », fra Faderen faar
                                Løjtnanten« Newton Forster» , fra Broderen Otto«.
                                Nybyggerne i Kanada», begge af Marryat;
                                Ottos Forlovede giver et udskaaret Penneskaft, Tante Julie en efter
                                Moderens Udsagn« nydelig lille Pennevidsker », og endelig kommer ogsaa gamle Tante Line med sit Brev
                                og det deri omtalte Portræt af« Kunstens Yndling, Hr. Nyrop ».Tante Line har øjensynlig ikke altid staaet for
                                Familjens yngre Medlemmer i et ublandet alvorligt Skær; i Brev af
                                20. Decbr. beretter Louise blandt andet, at « Tante Line var her ogsaa i Mandags og
                            var virkelig grundkomisk ... Det forekom hende, at der svævede en Due
                            over Hovedet paa Frederik den Sjette, da han laa paa castrum doloris,
                            men Otto gjorde hende opmærksom paa, at den vist saa var fløjet, da
                            ingen anden havde set den. I Gaar sendte hun Bud herover efter sin
                            Kikkert, men skrev til Moder om at svøbe den ind i Papir, for at Pigen
                            ikke skulde faa Lyst til at se i den ». Men Moderen
                                skriver paa samme Tid til Erik om Tante Line, der« kom i
                            Søndags Formiddag, hun havde været i Kirke og bedt for dig, hun er meget
                            forknyt », og Erik skriver til den gamle, der svarer
                                ham og takker ham: « Jeg ser, at jeg er dig kær, og det gør mig
                            godt. — Lev vel, du kære! Og tænk stedse med Godhed paa din Tante Line
                            ».Juleaften har Familjen været samlet hos Eriks
                                Forældre; Tante Julie fortæller om, hvorledes de« efter
                            Middagsmad og Kaffe kom ind til Julebordet, hvor der som sædvanlig var
                            mange nydelige Ting » (selv fik hun en Skrivemappe,
                                en Syltebog, et hvidt Forklæde o. lign.). « Aftenen gik jo
                            godt, skønt ikke muntert, dertil savnedes der for meget; ogsaa bidrog
                            efter min Mening Frederiks Breve til at stemme en alvorlig, de begyndte
                            med Krig og endte med Krig, han skrev ogsaa selv, at han kom altid
                            tilbage til det samme, skønt han kun vilde skrive om Julen. Dit Brev
                            blev ogsaa læst højt.» I sit Julebrev til Erik
                                skriver denne Broder Frederik, Forvalteren, ogsaa bl. a.:« Det
                            er unægtelig en mørk Fremtid, vort Land gaar i Møde, truet næsten af
                            hele Verden, uden en eneste Ven; i Sandhed, vi kan behøve alt det Mod og al den
                            Styrke, som en retfærdig Sag kan give. Hvor det glæder mig at høre, at
                            du er ved godt Mod, at du frejdig gaar Døden under Øjne — jeg tænker
                            ofte, Gud give mig Mod til ret at blive en Soldat, ret at gaa i Kamp for
                            Danmark uden Bekymring og hjælpe med mine forsvindende Kræfter til at
                            værne det ».Eriks egne, livlige Breve dengang fra Holsten
                                indeholder ikke meget hverken om Døden eller Fædrelandet, men saa
                                meget mere om gode eller daarlige Kvarterer og Fødevarer, om galante
                                Værter, unge Damer og lignende Kantonnementspassiar. Medens Faderen
                                skriver alvorligt, at« det skulde gaa højst besynderligt til,
                            om alt dette Virvar skulde kunne endes ved Diplomatiens Hjælp, » haaber Broder Otto« endnu stadig, at det skal
                            gaa af med det gode ».Student Peter J. sender i Jideugen et Brev, der i al
                                Korthed erklærer: « Her er en evig Vrøvlen herovre i politisk
                            Henseende; i Forgaars gik vort Ministerium af, eller indgav sin
                            Dimission er nok rettere, det gør mig meget ondt, nu skal vi vel igen
                            til at have Indrømmelsen ». Ellers er det lange Brev
                                kun fyldt af Fortælling om Ferieglæder, om Oehlenschlägers Værker,
                                han er falden billig over hos en Boghøker, om Eriks Abonnementsplads
                                i det kongelige Theater, som Peter nok skal faa overtaget af en
                                anden og— sidst, ikke mindst—:«... Du
                            kan være glad ved, at du ikke i Egenskab af Student var med til Kongens
                            Begravelsestog, thi vi maatte staa i Espalier i Gaderne i over to Timer
                            i 2 Graders Kulde for at holde Orden paa Folket; ja, det var en kold
                            Svir for Fødderne, men vi
                            stod da ogsaa allesammen og trampede som Heste. For Resten var det et
                            smukt Optog; tænk, vi var 1200 Studenter en corps, og efter en Strid paa
                            en Generalforsamling i Studenterforeningen mellem Huerne og Hattene, kom
                            Huerne i Spidsen, og der var mellem syv- og ottehundrede Huer, det saá
                            godt ud; jeg var naturligvis med Hue!» —Det nye Aar begynder. « Her strikkes overalt i
                            hele Byen, uldne Strømper, Trøjer, Tørklæder osv., og en Mængde gives i
                            Penge », hedder det i Moderens Brev af den 12.
                            Jan., « men desværre, det forslaar vist altsammen som en Draabe i
                            Havet ». Af det sidste Brev, hun har haft fra
                            sin « kære, kække Dreng » ser hun, at han, efter
                                at have været daarligt anbragt, « nu igen lever paa en stor Fod
                            ... paa den Maade kan det endda gaa an og udholdes en Tid, men de
                            stakkels Menige, dem beklager jeg inderlig.» Hun
                                fortsætter den 16. om det Par Muffediser, hun er ved at strikke til
                                ham, om den Pakke med Kager, Chokolade og Appelsiner, der er under
                                Vejs; Kulden er bestandig lige haard og
                                bidende, «du gør dig ingen Forestilling om hvor meget jeg
                            længes efter dig, og hvor meget jeg savner dig overalt, men Gud maa
                            vide, hvornaar vi igen samles glade og tilfredse ... de Stakler derovre,
                            paa dem tænker jeg tidlig og silde ... det er dog en sand Lykke, at man
                            har saa meget at bestille, at man ingen Tid har til Grublerier! »Baade Moderen og Otto meddeler som troværdig en
                                Krønike om de Meza, der i Ottos Fremstilling lyder saaledes: «
                            Du véd nok, at den franske General Fleury var ude at bese Danevirkestillingen. Han
                            skal da have spurgt Meza, hvor længe han troede at kunne holde
                            Stillingen, hvorpaa der opstod følgende Samtale:M. Seks Dage.F. Ikke længer?M. Nej, ikke hvis Tyskerne stormer for Alvor.F. Ja, men hvor stort tror De, at Tyskernes Tab
                            da vil blive?M. Mindst halvtresindstyvetusinde pr. Dag.F. Ja, naar de saa har stormet i 6 Dage, antager
                            jeg slet ikke, de tør komme den syvende.M. Nej, det tror jeg heller ikke ».I samme Brev fortæller Kandidat Otto, at der som Læger
                                til Hæren, « saa vidt jeg véd har meldt sig flere hundrede
                            frivillige Nordmænd ».Man ser, at Rygterne begynder at tage Fart i en stærkt
                                chauvinistisk Flugt.Den I. Februar bryder Krigen ud, den 2. er Fægtningen
                                ved My sunde, og 18. Regiment kommer i Ilden. Straks den 3. griber
                                Otto Pennen: Du kære, gode Broder! Naa, du skulde da være
                            blandt de første, der har været med til at banke Tyskerne af. I Morges
                            læste vi Telegrammet fra Hovedkvarteret.Det har vel været en varm Dag den første, kære Erik! Ja, du havde vel
                            allerede Dagen iforvejen hørt Kuglerne pibe. Jeg tænkte nok, at
                            Prøjserne vilde faa Prygl, og det vil de sandsynligvis faa endnu i lang
                            Tid. Jeg tænker, at de ved denne Lejlighed har faaet deres Blod kølet;
                            de har indbildt sig, at de
                            kunde tage Slesvig, førend Østerrigerne kom, men det blev Løgn den Gang.Her i København er Stemningen utrolig begejstret; man jubler og synger og
                            raaber Hurra for 3. og 18. Regiment, og jeg kan tænke, at Stemningen
                            ikke er daarligere ved Armeen. For Resten véd man her kun meget lidt om
                            Kampen selv.I Dag gaar her 4,500 Mand fra København. Kl. 3 rejste 2,500
                            Forstærkningsmænd og i Aften hele Fodgarden, komplet udrustet, 2,000
                            Mand stærk. Jeg har set dem trække igennem Gaden; de ser mageløse ud, og
                            man paastaar her, at Prøjserne vil blive bange for Huerne alene.Sig mig nu, hvorledes var Stemningen under Kampen? Troede I noget
                            Øjeblik, at Tyskerne vilde indtage Stillingen? Kunde I selv se, at
                            Prøjserne led langt større Tab end I? Man fortæller, at der var mellem
                            11 og 12,000 Prøjsere imod 2,500 Danske? Skriv lidt til mig om alt det.Jeg kan ikke skrive mere, thi Blodet koger i mig. Jeg skal hilse dig fra
                            Mathilde. Jeg skal hilse dig desuden fra alle Lærerne i Skolen og takke
                            dig, fordi du ogsaa har bidraget til at skaffe Danmark en ny Hædersdag.Din hengivne BroderOtto.Og samme Dag skriver Søster Louise til sin«egen,
                            søde, lille Viktor: «Saa har du altsaa faaet din Ilddaab, som Fader
                            kalder det! Hvor inderligt vi alle har takket Gud, fordi han denne Gang
                            har bevaret dig, behøver jeg vist ikke at sige; Fader er sjæleglad,
                            fordi de Danske har
                            sejret, og fordi hans Søn har været med i den
                            første Træfning; men du kan vel nok begribe, at det koger i ham for at
                            komme af Sted, og endnu er der jo ikke den ringeste Udsigt dertil ...
                            Moder er i Reglen rolig og fornuftig, men i Gaar var hun saa mageløs
                            forknyt, hvilket hun, mærkværdig nok, og var i forrige Krig, hver Gang
                            der fandt et Slag Sted. I Dag har hun det naturligvis meget bedre, og vi
                            er alle saa glade; hun vilde gaa i Theatret i Aften. Hun indser selv, at
                            det er nødvendigt for hende at søge nogen Adspredelse, og det er en god
                            Ting. — Tante Julie er saa mageløs forknyt; Taarerne staar hende i
                            Øjnene hvert Øjeblik, og dit Navn kan hun ikke nævne uden at komme til
                            at græde. Ja, du kan tro, kære Erik, vi tænker alle tidlig og silde paa
                            dig, og vi er alle stolte af dig.»Faa Dage efter, den 6. Februar, sætter ogsaa Ottos
                                Forlovede, Mathilde, sig til at skrive og det i meget løftede
                            Udtryk:Kære Erik!Gud ske Lov og Tak, at du er kommen godt fra Træfningen ved Mysunde! Det
                            gik nok varmt til der, og du var nok en af dem, der var mest i Ilden.
                            Dine Kulsviere har nok ordentlig banket løs paa Preusserne; det er
                            mageløst at 3,000 saaledes kan banke 9,000; paa den Maade gaar der jo 3
                            Preussere paa I Dansk, det kan vel nok lade sig høre. Men det er vel
                            heller ikke altid, at de Danske, med deres bedste Vilje, kan gøre deres
                            Sager saa godt som du og dine Kammerater ved Mysunde.Tyskerne lyver da endnu bestandig, saa det staar efter ... Saa stopper Brevet pludseligt op, der følger nogle
                                Linjers Mellemrum, og først efter Overskriften: den 7. Februar fortsættes:Du ser, jeg er bleven pludselig afbrudt i Gaar, og det paa den
                            sørgeligste Maade, nemlig ved Efterretningen om at Danevirkestillingen
                            er opgivet. Du kan vistnok forestille dig, hvilket sønderknusende
                            Indtryk det har gjort paa alle her; der er vist ikke mange Øjne blevne
                            tørre i Gaar, og det er vist længe siden, det danske Folk er bleven
                            grebet af en saadan Hjertesorg som den, at vi har opgivet det, vi
                            allersikrest stolede paa. Folk i København er i det voldsomste Røre, de
                            raaber paa, at det er Forræderi, og mange giver Kongen og Monrad
                            Skylden; nogen maa de have at lade deres Raseri og Fortvivlelse gaa ud
                            over. Mærkværdigt er det, at Lundbye ikke har faaet mindste Underretning
                            om, at man vilde opgive Danevirke, før flere Timer efter at det var
                            sket; det er dog den skammeligste Maade at tilsidesætte ham paa; var han
                            bleven spurgt til Raads, var den ikke bleven opgivet uden Kamp.Det er ikke alene de danske, det har bragt Sorg, om det saa var den
                            engelske Minister, saa var han kommen til Lundbye, havde grædt og sagt:
                            «Havde de blot holdt den to Dage, saa var der kommen Hjælp.» I dette
                            Øjeblik kom Tante Caroline fra Byen og fortalte, at der har været et
                            rædsomt Spektakel i Nat, og at flere er slaaet fordærvet. Vorherre maa
                            vide, hvorledes alt dette
                            skal ende, gid det maa blive bedre, end det nu ser ud til!Det er ikke nogen fornøjelig Fødselsdag, Tante Julie holder i Dag;
                            Familjen skal være samlet paa —gade i Aften, men det bliver ikke til
                            Munterhed som ellers. —Til Slutning vil jeg nu ønske, at Vorherre vil holde sin Haand over vort
                            kære, gamle Danmark og lade dets Fremtid blive lysere, end det nu ser ud
                            til; for ham er jo ingenting umuligt, og han forlader os dog ikke, om
                            saa Alverden ellers gør det. Farvel og lev vel, kære Erik, gid vi snart
                            maa høre noget godt nyt fra dig.DinMathilde.Samtidigt afgaar fra Moderen:Mit kære, elskede Barn!Den Almægtige har holdt sin beskærmende Haand over dig, og jeg takker ham
                            hver Time paa Dagen, ja fra Morgen til Aften. Uagtet du ikke stod anført
                            paa Listen mellem de saarede, var vi dog ikke rigtig rolige, før vi saà
                            Brev fra dig selv, som indtraf i Aftes i Mørkningen. Den Glæde, vi alle
                            følte, lader sig ikke beskrive, og Gud være lovet, at vi dog har den
                            Trøst at modstaa den nedtrykkende Efterretning med, som i Gaar ankom her
                            til Byen, at alt var opgivet, hvad hele Landet havde stolet paa og sat
                            sit Haab til. Det er rædsomt! Stemningen er i højeste Grad nedtrykt.Her var i Gaar Formiddag en Fru G., Søster til Major M., og vilde vide,
                            om vi ikke igennem dig
                            havde hørt noget om B., men i Gaar Eftermiddag havde hans Moder ogsaa
                            faaet Brev. Senere paa Dagen kom Student K. for at bede os fra hans
                            Svoger L. om at pille Charpi; han var ved Lazarettet i Flensborg, men
                            havde været her ovre med saarede og var straks rejst igen. Louise er
                            ufortrøden ved Arbejdet, jeg er jo mindre stadig, og desuden gik jeg i
                            Kirke i Formiddag.Bare jeg vidste, hvorledes du har det, og hvor du er. Farvel min kære,
                            kære Dreng! Gud beskytte dig!Din længselsfuldeModer.Og Faderen, den gamle Soldat, tilføjer nogle
                            Sider: Min egen kære Erik!Inderlig Tak for de Par Linjer, du sendte os, skrevne efter Slaget. Nu
                            har du jo ogsaa prøvet en Kamp, og jeg kan ikke noksom takke Forsynet,
                            at det baade holdt sin beskyttende Haand over dig og opretholdt dit Mod
                            i Farens Stund. Ja, min kære Erik, jeg skjuler ikke, at jeg er stolt af
                            dig og er rolig for, i hvilken Kamp du end oftere skal deltage, du ogsaa
                            som hidtil vil vise dig som en brav og ærekær Soldat. Efterretningen, vi
                            modtog i Gaar, har gjort et saa nedslaaende Indtryk paa alle, at det
                            ikke lader sig beskrive, og desværre har det alt fremkaldt Gadeoptøjer,
                            som fandt Sted i Gaar Aftes udenfor Kongens Palæ og der i Nærheden ...At Grundene til Danevirkestillingens Opgivelse har
                                været «af aldeles strategisk Natur » tvivler
                                Faderen intet Øjeblik paa. Men han udraaber med Smerte: «Denne
                                Danevirkestilling,
                            hvortil hele Nationen havde sat sit Haab og sin Stolthed, den skulde vor
                            Armee forlade uden blot et Forsøg paa at holde den, og det efter en saa
                            glimrende Kamp som ved Misunde, hvor vore Soldater viste, at de spørger
                            ikke om Fjendens Tal, men kæmper til det yderste! Ogsaa paa Armeen maa
                            det have virket mageløs nedslaaende.» «Men» — slutter
                                han —, «vi vil trygt stole paa, at Danmarks Skæbne ligger i
                            Guds Haand, og at Hævnens Time igen vil oprinde for os». —Det ligger nær i den sidste Passus at se en
                                Reminiscens fra hin mærkelige Monrad'ske Proklamation, som ikke var
                                bleven Kongen forelagt, uagtet den var underskreven med Majestætens
                                Navn og offentliggjortes i«Berlingske
                                Tidende» s Aftennummer for d. 6. Febr. Dens
                                Slutningspassus var den stærkt gammeltestamentlige:«Den almægtige Gud give, at Hævnens Time snart maa
                                slaa for al den Uret, der tilføjes mig og mit Folk!» Kongen rettede den, som bekendt, i Proklamationens
                                endelige og for Hæren bekendtgjorte Skikkelse til:« Den almægtige Gud give, at Sejren snart maa krone en
                                retfærdig Sag!» —Tumulterne i Hovedstaden omtales forøvrigt i Familjens
                                Breve til Løjtnanten kun yderst lidet efter Selvsyn, mest efter mere
                                eller mindre paalidelige Andenhaandsmeddelelser og almindeligt
                                udbredte Rygter. Moderen fortceller d.
                            9de:I Søndags var vor Pige ude hos en Broder paa Christianshavn; da hun
                            skulde hjem, var alle Broer hejst op, der var Spektakler i Brogade, hvor
                            Minister Monrad boede, tilsidst har de kørt Sprøjterne frem og overøst dem med Vand, de
                            første blev saa forfærdede, at de styrtede til Jorden, det hjalp, saa
                            skiltes Pøbelen ad; især har det været rædsomt i Amaliegade, hvor der
                            skal være slaaet Ruder ind i Kongens Palæ.Tre Gange, fortalte Peter i Aftes, har Flokken været udenfor
                            Studenter-Foreningen og forlangt, at Studenterne skulle stille sig i
                            Spidsen.Erik har, efter at Retræten er fuldendt, lige faaet
                                Tid til at henkaste nogle Linjer paa en Stump Papir til Familjen og
                                faar øjeblikkelig Tak og Svar fra Søsteren Louise:København, den II. Februar 1864.Min egen, kære, lille Erik!I dette Øjeblik har vi modtaget din lille sørgelige Seddel, og endskønt
                            vi blev meget glade ved at høre fra dig, gør det os dog usigelig ondt at
                            se dig skrive i den Tone, du, som har holdt dit Humør saa brillant hele
                            Tiden; derfor kan jeg ogsaa begribe, at du maa have haft det
                            forfærdeligt, inden det kom saa vidt. Min stakkels, kære, lille Broder!
                            Jeg lægger mig aldrig nogen Aften til Sengs uden at tænke: Gud give Erik
                            laa her i mit Sted! Hvor vi dog alle skal kappes om at kæle og dægge for
                            dig, hvis Gud lader dig komme hjem til os igen! Nu har du dog med Guds
                            Hjælp faaet Hvilé, og kender jeg dig ret, vil det ikke vare længe, inden
                            du er den gamle igen. Hvor stolte vi alle er af dig, kan jeg umuligt
                            sige; Peter mener, at du mindst maa blive Ridder, og glæder sig over, at
                            din Kone da vil blive ved at være Frue. Du ser da, at vi ikke ganske har glemt at
                            spøge, uagtet Sindet er tungt og nedbøjet.Gud véd, om du nogensinde faar den Pakke, Moder sendte over til dig,
                            eller om de Herrer Prøjsere spiser de Kager, der var bagt til dig. I den
                            Pakke med Uldtøjet, Tante Amalie sendte, var der to Chokoladestænger og
                            nogle røde og hvide Pebernødder fra mig; Gud give, du har faaet noget af
                            det paa den strenge Marsch; her fortælles, at I har marscheret 18 Timer
                            i Træk, 14 er allerede næsten mere end et Menneske kan udholde; naar du
                            kan være i den Grad sammensunken, hvor maa saa ikke de svage have lidt!Fru J. græder Glædestaarer over dig; Gud véd, hvad alt det er, du skal
                            trakteres med, naar du kommer der igen. — Hele Staden piller nu Charpi
                            til de stakkels saarede, som skal udvise en mageløs Taalmodighed; Folk
                            strømmer ind til dem med Syltetøj og andre Forfriskninger, Gud ske Lov,
                            der bliver gjort alt muligt for dem. — Fru H., Fru S. [to Officerers Hustruer] og vi har lovet hinanden, at den
                            første, der fik Brev, skulde lade de andre det vide, og nu har vi alle
                            tre faaet i Dag. Fru H., som fik sit først, formodentlig fordi hun bor i
                            samme Hus som Posthuset, kom straks herhen for at lade os det vide; man
                            bliver ved denne Lejlighed bekendt med alle Mennesker. — Blot du faar
                            alle de Breve, der bliver skrevne til dig i denne Tid, vi vil dog nødig
                            have, at du skal beskylde os for Dovenskab i den Retning, da vi véd, du
                            længes efter Brev; men alt
                            befinder sig formodentlig i den største Forvirring.Hvor det ogsaa var tungt, at I skulde blive nødt til et saadant
                            Tilbagetog! Du kan trøste dig med, at Prøjserne ikke har lidt mindre end
                            I. De maa stedse kampere under aaben Himmel. I de tyske Blade staar der,
                            at de danske har kæmpet med stor Tapperhed. Her siges, at der har været
                            en Artillerikamp i det nordlige Slesvig, hvor Fjenden har lidt
                            forfærdeligt, men noget bestemt véd man ikke. Gud give nu, at dit næste
                            Brev maa være skrevet i din gamle Tone; vi tænker paa dig tidlig og
                            sildig og drømmer om dig om Natten; havde vi dig dog blot her igen! —
                            Farvel! Hilsen fra Fader og Moder.Din kærlige Søster.Fra Dybbøl sender Erik nærmere Efterretning, som ved
                                sin mangelfulde Datering og Uoverensstemmelsen i forskellige
                                Tidsangivelser endnu røber Eftervirkningerne af Tilbagetogets
                                Forvirring.Dybbøl, den 9.(?) Februar 1864.Min kære Søster!Jeg havde ikke troet, at det var muligt at udholde saadanne
                            Anstrengelser, som vi har maattet døje i de sidste otte Dage, men nu har
                            jeg endelig faaet en Nats Søvn, og den har styrket mig. — Efter den, som
                            jeg hører, hæderlige Kamp ved Mysunde, hvor specielt 18. Regiment
                            udmærkede sig, var jeg meget vel fornøjet, og jeg syntes, at Feltlivet
                            var en ren Svir, men de Strabadser ovenpaa var næsten uudholdelige, ja,
                            vi havde da ogsaa én i
                            vort Kompagni, der blandt de utallige Marodører frøs ihjel om Natten.Da vi havde ligget i Brodersby ovenpaa Affæren, blev vi den næste Morgen
                            Kl. 4 jaget ned til Mysunde, hvor vi blev den Dag, uden at der passerede
                            noget, hvorpaa vi gik til Fiiring, hvor vi sov en Nat og den næste Dag
                            om Aftenen Kl. 8 pludselig fik Ordre til at marschere, da
                            Danevirkestillingen var opgivet.Det var den sørgeligste Efterretning, man kunde faa, og vi begyndte da en
                            Marsch, hvis Mage jeg aldrig har oplevet; vi marscherede 14 Timer i Træk
                            paa den Maade, at vi marscherede 5—10 Minuter og stod et Kvarter, blot
                            fordi Trænet foran os ikke kunde komme frem. Jeg gik foran Kompagniet,
                            og foran mig red nogle Dragoner, og tilsidst sov jeg aldeles, saaledes
                            at hver Gang de stoppede foran mig, vendte jeg Ansigtet mod Bagpartiet
                            af Dragonhesten. Saaledes gik det hele Natten, og Kl. 10 den næste
                            Morgen var vi i Flensborg, hvor vi fik en Modtagelse, hvis Lige jeg
                            aldrig har kendt; Soldaterne fik alt muligt: Kaffe, varm Middagsmad, Ø1,
                            Cigarer o. s. v. Jeg fik Middagsmad to Steder; det ene Sted en ypperlig
                            Bøf og en hel Flaske mageløs Rødvin foruden Kaffe og Cigarer. Et saadant
                            Virvar, som der var i Flensborg, har jeg aldrig set, men jeg har ikke
                            Tid til at beskrive det. Da vi afmarscherede efter 4 Timers Hvile,
                            stormede Folk ud med Brød, Tobak, Ø1 o. s. v., som de gav Soldaterne. Vi
                            marscherede da til Kollund i Sundeved, hvor vi hvilede i 5—6 Timer,
                            hvilket styrkede meget.Kl. i om Natten kom en Artillerist kilende: Prøjserne havde taget et
                            Batteri, en halv Fjerdingvej fra os. Vi kom straks paa Benene og blev
                            formeret til Fægtning, og vi stod opstillet hele Dagen med drivvaade
                            Fødder; det var rædsomt, kan du tro, thi Sneen fygede om os fra oven og
                            neden. Endelig trak vi os tilbage, men da vi var kommet en Fjerdingvej,
                            maatte vi stoppe, fordi Trænet var kørt først. Det var en rædsom
                            Efterretning, da vi var udmattede, havde ikke faaet Mad i 3 Dage og
                            havde drivvaade Fødder; endelig var Prøjserne saa skikkelige at køre
                            Kanoner op, og saa gik vi tilbage. Atter en temmelig streng Marsch, og
                            til Slutning kom jeg paa Feltvagt, det var drøjt. Hele Natten strømmede
                            Marodører gennem Kæden, som naar Drenge gaar fra Skolen og om Morgenen.Nu er jeg her i Dybbøl, og da Fjenden rykker frem, slutter jeg Brevet.Din hengivneErik.Faderen svarer d. 14.. Februar:Min egen kære Erik!Du har nu ogsaa prøvet Feltlivets Strabadser i Ordets egentlige
                            Betydning, men ogsaa har du jo udholdt dem tappert; ikke sandt, min kære
                            Erik, du er jo nu kommen dig ganske efter Udmattelsen. Da jeg modtog dit
                            kære Brev af ingen Datum og intet Opholdssted, men skrevet med Blyant,
                            indsaa jeg straks, hvad I har maattet udholde; en Nattemarsch paa denne
                            Aarstid, til Dels i glat Føre maaske og, det er det værste, uden
                            Fødemidler, er noget, der ikke er at spøge med; kun den, som selv har prøvet noget lignende, kan
                            dømme derom, og jeg genkaldte mig straks den 3. April 1849, hvor vi fra
                            tidlig Morgen til langt ud paa Natten vandrede om fra den ene Ende af
                            Sundeved til den anden, og hvor Bataillonerne var saa opløste, at et Par
                            fjendtlige Eskadroner, som havde gjort et rask Indhug, let vilde have
                            oprevet hele Armeen; dette er i Grunden den alvorligste Side af
                            Feltlivet, thi selve Kampen er for intet at regne imod dette; men nu har
                            du jo ogsaa prøvet det Stykke.Du maa, kære Erik, gøre dig det til en fast Regel altid at have noget
                            haardt Brød i din Rejsetaske, thi Sult og Strabadser forliges ikke, men
                            det er nok noget, du alt har bragt i Erfaring, og nu Gud ske Tak, at du
                            efter Omstændighederne har det godt.For Resten vedvarer stadig Damernes Omsorg for at
                                sende Uldtøj, Fødevarer og Lækkerier over til Erik, og de paakalder
                                hans Bistand i Anledning af dem, som andre Kvinder gaar omkring i
                                Ængstelse for. Der er en Menig i Løjtnantens Kompagni, hvis
                            «stakkels Kone i 14 Dage ikke har hørt det ringeste om Manden, hun
                            forhører sig alle Steder, hvor hun tror at kunne faa nogen Oplysning om
                            ham, men forgæves. Nu tror hun bestemt, at han er skudt, da her jo ikke
                            endnu er kommen nogen fuldstændig Liste over de døde.» Og Eriks Søster har haft Besøg af Fru H., gift med en
                                Løjtnant ved samme Kompagni som Broderen, hun « havde ikke hørt
                            fra ham, siden hun fik Blyantsbrevet, saa naar du skriver, maa du
                            endelig omtale, hvorledes han har det. Det kan jo ofte ske, at hun faar Brev lige saa tidlig
                            som vi, men det modsatte kan ogsaa være Tilfældet, og i denne Tid er
                            Trøst blot en Time tidligere store Ting.»Stemningen er meget nervøs og trykket; den ellers
                                fredsæle Louise skriver i Brev af 16. Febr.: « Her siges, at «
                            Rolf Krake » har anrettet en forfærdelig Ødelæggelse paa Fjendens
                            Batterier ved Egernsund, men noget bestemt har man endnu ikke hørt
                            derom; gid det var sandt; man kan nok trænge til en lille Opmuntring i
                            disse sørgelige Tider.» Moderen fortæller,
                            hvorledes «det var netop i disse fortvivlede Dage, hvor hver Time
                            bragte nye Efterretninger om døde og saarede, at Budet kom her med et
                            stort Brev fra Krigsministeriet, jeg modtog det og rystede over hele
                            Legemet, da jeg straks troede, at Fader skulde af Sted. Det var saa en
                                [af Erik afsendt] Anvisning paa de 15 Rdl.
                            Det lader ikke til, som Krigsministeren agter at bruge Fader, og jeg ser
                            det jo helsta, ..... Ja, min kære Dreng, du er min sidste Tanke, naar
                            jeg slumrer ind, og den første, naar jeg vaagner ... » Og, med Hentydning til Skildringen i Eriks Brev om
                                Tilbagetoget, ender Skrivelsen med det moderlige Raad: «Sørg
                            for Guds Skyld, saa vidt det staar til dig, at være tør om Fødderne!»
                                Et Brev af noget senere Datum fra Eriks
                                Bedstemoder slutter med det inderlig velmente: «Lev nu vel, du
                            kære, og vogt dig for Kuglerne!»Foruden Faderen, hvem det gamle Soldaterblod bestandig
                                volder megen Uro, ønsker Frederik paa sin Herregaard i Jylland
                                stadig mere og mere brændende at komme med i Felten. Den 20. Febr.
                                vender han,der
                                hører til «Udsætterne», i et Brev tilbage
                                til en tidligere fremsat Tanke om at træde ind som Aspirant i den
                                Kavaleriskole, som aalmes d. i. Marts, men hans Stilling lægger ham
                                Hindringer i Vejen, han skammer sig«hver Aften, naar jeg i en
                            lun Stue gaar i min ypperlige Seng, medens alle mine jævnaldrende lider
                            Kulde og Sult og slaas for Fædrelandet. Du kan nok tænke dig, at jeg
                            ikke er glad.»Den to Aar ældre Theolog, Otto, gaar under
                            Krigen— i Henhold til Resol. af 4. Juni—
                                med de andre Medlemmer af Studenterkorpset over i
                                Københavns Borgervæbning, han er forøvrigt i sine Breve et
                                karakteristisk Udtryk for en stærkt patriotisk Tro paa Overdrivelser
                                og Rygter. Som et Eksempel, der tæller for mange, tjener hans Brev
                                af 18. Februar:«Iblandt hvad jeg nærmest vil skrive til dig i Dag, skal der være et Par
                            Episoder af første Regiments Kamp ved Bilskov, Smaating, som jeg har
                            hørt af saarede, der er kommen hertil. II. Bataillon sluttede nemlig
                            Karré mod 800 østerrigske Husarer og fordrev dem ved en Salve ind i en
                            Skov, men her laa første Regiment i Baghold og nedskød hver Mand; de bad
                            ynkelig om Pardon, men den kunde ikke gives, fordi Kampen kun var
                            bestemt til at dække Tilbagetoget. Af de 800 Kavallerister kom der ikke
                            saa meget som én Hornblæser ud af Skoven igen. Da de senere kom paa
                            Infanteriet, skød de først paa 5 Skridts Afstand alle Kuglerne lige
                            igennem Hovederne paa Østerrigerne, og af et Regiment Jægere kom der kun
                            26 Mand tilbage (det sidste er efter Østerrigernes egne Beretninger). De
                            danske havde 2,500 Mand i
                            Kampen og mistede 700 Mand, dels saarede og faldne; Østerrigerne havde
                            3,000 saarede og faldne; to Dage efter Kampen begravede de omtrent 1,200
                            Mand.Smed J. havde forvildet sig en Smule, og to Østerrigere holdt ham
                            Bøssepiberne for Brystet og forlangte, at han skulde overgive sig, men
                            inden de vidste et Ord af det, havde han jaget en Kugle i Brystet paa
                            den ene og en Bajonet i Livet paa den anden, hvorpaa han holdt følgende
                            skønne Ligtale over dem: «Nej! den gaar inte, Granberg!» Kand. theol.
                            Paludan-Muller skal have gjort vidunderlige Ting under en Bersærkergang.
                            Efter at have knust adskillige Pandeskaller baade paa Heste og
                            Mennesker, slog han Kolben af sin Bøsse itu paa Hovedet af en
                            Østerriger, hvorpaa han drog sin Bajonet og jagede med sine Hænder i
                            Maven paa en anden, greb dennes Gevær og huggede videre løs midt iblandt
                            dem. Siden er han ikke set, han er desværre vistnok faldet. Bataillonen
                            gjorde to storartede Bajonet-Angreb; første Gang gik det med tændt Cigar
                            i Flaben, hvilket skal have imponeret Fjenden en hel Del, anden Gang gik
                            det med Opsangen: «Paa'en, paa'en, paa'en igen! gamle Ferdinand
                            Ludvigsen!» — Mere i Morgen!Den 19. Februar.Begivenhederne har taget en ny, og, jeg kan rigtignok ikke nægte, i mine
                            Øjne uventet Vending. Prøjserne er rykket op i Jylland. Nu er det
                            Tidspunkt kommet, da Evropa ikke kan taale det længer, og se du blot, hvad jeg nu siger:
                            om kort Tid skal vi have Hjælp baade af Frankrig og Sverig.Jeg skal hilse dig mange Gange fra A. og fra B; sandsynligvis har J.
                            eller B. skrevet noget om dig hertil, thi der tales en hel Del i Byen om
                            dine Bedrifter ved Mysunde. Der gaar desuden et Rygte her i Byen i Dag,
                            men det maa du ikke fæste synderlig Lid til. Der fortælles nemlig, at
                            alle de Menige ved 18. Regiments i. Kompagni er blevne Danebrogsmænd,
                            alle Officererne ved samme Afdeling er blevne Riddere af Danebrog. Jeg
                            tror imidlertid ikke rigtigt paa det, førend jeg enten har læst det i
                            Avisen, eller jeg har hørt noget nærmere fra dig om det. Det følger
                            naturligvis af sig selv, at du ikke omtaler det for nogen.»Det lønner sig for en Gangs Skyld at sammenligne
                                denne Art under Krigen evindeligt forekommende Fantasterier med
                                Virkeligheden. Paa dansk Side deltog i Arrièregardens Fægtning ved
                                Oversø c. 3000 Mand med 2 Kanoner, medens Østerrigerne havde en 5000
                                Mand med 8 Kanoner. Vore mistede af faldne og saarede II Officerer,
                                163 Underofficerer og Menige samt 6 Officerer og 603 Underofficerer
                                og Menige som usaarede Fanger og savnede. Fjendens Tab var 30
                                Officerer, 376 Underofficerer og Menige faldne og saarede samt 27
                                Underofficerer og Menige savnede.Kandidat Otto og hans saarede Hjemmelsmænds 800 totalt
                                nedskudte østerrigske Husarer har muligvis udviklet sig af Teten af
                                de c. 4. Eskadroner Lichtensteinske Husarer, der deltog i
                                Forfølgelsen og senere i Kampen ved Oversø, og som ved Helligbæk
                                gjordeIndhug
                                paa de danske Køretøjer, men forjoges ved Bagtroppens Ild, uden at
                                der hverken i det danske eller tyske Generalstabsværk om Krigen
                                omtales noget Tab for Husarerne ved denne Lejlighed. I det hele
                                mistede de under Forfølgelsen og ved Oversø I Officer og 19 Mand. At
                                de tændte Cigarer under Bajonetangrebet hører hjemme i Fantasiens
                                Verden, behøver næppe at tilføjes.Den 22. Februar forefaldt en større
                                Rekognosceringsfægtning ved Dybbøl, i hvilken ogsaa 18. Regiment
                                deltog. Erik telegraferer straks efter Affæren. Dagen derpaa skriver
                                Louise:Min egen kære Erik!Den Glæde, din Depeche i Gaar vakte, kan jeg ikke beskrive. Jeg stod lige
                            og skulde til Byen for at informere, da det kimede, som om Huset skulde
                            falde ned; jeg lukkede op, og saa var det da et Telegram fra Sønderborg;
                            jeg kan ikke nægte, at Benene rystede under mig, før vi havde læst det,
                            ja, og bagefter rystede jeg af Glæde, saa jeg knapt kunde staa. Jeg brød
                            mig nu ikke om Informationerne, men styrtede afsted for at bringe de
                            gode Efterretninger [til de forskellige
                                Officersfamiljer] Først ned til Major M's, hvor jeg var saa
                            heldig at træffe Fru G., der lige var ifærd med at gaa hjem, saa den
                            lange Vej slap jeg for; derfra til Fru H., der dansede rundt og blev
                            aldeles ellevild af Glæde; saa til Fru B., som jeg slet ikke kendte, og
                            som nær var gaaet rent fra Koncepterne, uagtet jeg sagde hende, at
                            hendes Mand var uskadt, før jeg sagde hende, at han havde været i Ilden; hendes Tak og
                            Velsignelser kunde slet ingen Ende faa. Siden gik jeg til Kaptajn L. og
                            der blev naturligvis stor Glæde. Det var en mageløs Idé at telegrafere,
                            og vi takker dig alle tusinde, tusinde, titusinde Gange derfor, og jeg
                            takker dig desuden for den Glæde, du forskaffede mig med at jeg skulde
                            bringe den gode Efterretning; jeg har ikke følt mig saa glad, siden du
                            rejste, som da jeg i Gaar i Sne og Regn og snavset op til Nakken
                            stormede rundt. Jeg vilde skrive til dig i Gaar, men saa kom Fru H.
                            herhen, og saa blev det for- sildig. Fru H. kommer her ellers saa
                            jævnligt; i Aftes maatte hun herhen for at tale rigtig om det Telegram,
                            thi hun var altfor glad til at kunne sidde rolig hjemme.Ogsaa Moderen takker ham for den hurtige Efterretning
                                med de meget karakteristiske Ord: « Det er med en mærkværdig
                            Ro, at man læser Efterretningen, naar man forud véd, at ens kære er i
                            Behold.»Otto er stadig i en løftet Stemning og uberørt af
                                Nederlagene, han har d. 25. Februar Efterretninger,«saa
                            paalidelige som den Slags Ting kan være i en saa bevæget Tid som denne
                            », om, at« England, Italien og Frankrig er
                            parate til at skride ind med væbnet Haand, » og
                            « naar den Tid kommer, da I kan rykke Syd paa igen, vil vistnok Jubelen
                            være uendelig i den danske Armee. I kan være rolige for, at vi her i
                            København paaskønner Eders Udholdenhed og Trofasthed, og det skal ikke
                            mangle, at vi skal paaskønne Eder, naar I kommer tilbage. Jeg giver
                            Champagne; det er et Ord. »Løjtnanten skriver meget flittigt, glad og taknemmelig
                                over Brevene fra Hjemmet, men den 9. Marts skænder han paa
                            Søsteren:I hyler jo derhjemme over, at jeg aldeles ikke omtales i Rapporten fra
                            Mysunde, men hvorfor vil I gøre jer saa megen Ulejlighed? Jeg anser det
                            for fuldstændig i sin Orden, thi jeg har jo ikke gjort, at Skanserne
                            ikke blev tagne; jeg har jo kun gjort, hvad enhver Soldat har at gøre:
                            parere Ordre, og derfor bør man min Sandten ikke omtales; der er kun én
                            Ting, der krænker mig, og det er, at der er bleven Folk omtalte, som
                            vitterlig har staaet dækket i Skansen hele Tiden uden at gøre for 4
                            Skilling Nytte. Jeg tænker især paa én Mand (og deri er alle enige med
                            mig), som du forresten ikke kender. Hvad det vigtigste er, det er, at
                            mine egne Folk var fornøjede med mig, da de har
                            den største Lejlighed til at bedømme det, saasom vi jo altid er sammen.
                            Naa! Affæren er jo længst forbi, og det vigtigste er jo, at jeg er rask
                            og stærk nok til at kunne udholde et endnu værre Stoss ved Dybbøl.Louise svarer igen, at de « hyler da egentlig
                            ikke saa meget », og Moderen « gør det ondt, at
                            du finder mine Breve triste, det er mod min Vilje, det kan jeg forsikre
                            dig; tværtimod, jeg gør mig al mulig Umage for at skrive i en munter
                            Tone.»Faa Dage efter slutter Otto et længere Brev med de
                                indtrængende Linjer:Kære Broder Erik! Hvis du vil gøre en god Gerning, skal du skrive et
                            Brev, rigtig fuldt af Mod og godt Humør, om du ogsaa i den Anledning maa
                                gøre nogen Vold paa
                            dig selv, thi Moder er i denne Tid helt marode, saa at jeg endogsaa er
                            bange for, hun skal blive syg, naar hun ikke bliver muntret lidt, og det
                            staar ikke i andres Magt end din.Belejringen af Dybbølstillingen skrider fremad, og den
                                med hver Dag heftigere og heftigere Beskydning har bragt Erik til at
                                sende et højst alvorligt Brev til sin Broder Otto, der den 13. April
                                svarer: Min egen kære Broder!Det er Aften, sent paa Aftenen, jeg er kommen hjem fra Frederiksberg og
                            jeg skulde egentlig i Seng, men dit Brev « in secreto » har sat mig i en
                            saadan Stemning, at jeg ikke kan andet end straks at skrive et Par
                            Linjer til dig.Kære Erik! Du maa sandelig ikke sige Farvel til mig. Jeg er nu tvertimod
                            saa frejdig, og jeg stoler saa sikkert paa, at Vor Herre vil lade mig se
                            dig igen hel og holden, at jeg ikke paa nogen Maade vil lade den Tanke,
                            at noget andet skulde hænde, faa Indpas, og jeg vil ogsaa gøre mit til
                            at bibringe dig en anden Anskuelse. Hver eneste Aften, kære Broder,
                            beder jeg til Gud, at han vil holde sin beskærmende Haand over dig, og
                            lige saa sikkert som det er, at den Gud vil bevare, kan intet i Verden
                            krumme et eneste Haar paa, lige saa sikkert haaber jeg, at han vil holde
                            sin Haand over dig. Det glæder mig ogsaa at kunne lade dig vide, at
                            baade Moder og Fader og Louise er ved godt Haab, og det er derfor min
                            Bøn til dig, kære Broder, at du vil stræbe at være det samme. Ligger der
                            dig noget paa Hjerte, saa
                            skriv kun til mig, og hvor dybt det end smerter mig at høre om den Slags
                            Ting, skal jeg dog altid være villig, og du kan være rolig for, at hvad
                            du i saa Henseende skriver til mig skal blive gemt til den lykkelige
                            Dag, da du selv kan læse det igen og tilintetgøre det, om du har Lyst.Tanken om, at vi her snart skal se dig igen, fylder os alle med et
                            frydefuldt Haab; husk paa, at ikke en Spurv falder til Jorden uden Guds
                            Vilje, og du kan være vis paa, at jeg saa indtrængende som muligt, saa
                            varmt som mit syndige Hjerte formaar det, skal anraabe Gud i Himlen om
                            at beskærme dig; vær forvisset om, at Mathilde gør det samme; og du
                            kender Moder og Fader og vore andre Sødskende godt nok til ikke at
                            tvivle derom. Husk paa, at Vor Herre holdt sin Haand over Fader i en
                            treaarig Krig og jag alle Tanker om noget andet bort! Hører du, kære
                            Erik, jeg er nu sikker paa, at alt skal blive godt, baade for det kære
                            Fædreland og for vor kære Familje.Saa kommer Stormen d. 18. April med dens haarde Kamp
                                for Eriks Regiment. Han telegraferer til Forældrene saa hurtigt, det
                                er ham muligt, og nu følger deres Breve til Tak.Først Moderens: *Gud velsigne dig, min dyrebare elskede Erik, fordi du saa hurtigt
                            forkortede den grusomme Uro og Angst, hvori vi alle var. Det er en
                            Følelse, som ingen forstaar, som ej har følt det; men desværre, der er
                            ingen i det hele Rige, som ikke disse Dage har følt og kendt den Angst og
                            Elendighed. Der kom øjeblikkelig Bud rundt, det vil sige, jeg gik selv,
                            og Mathilde, som var her, skrev til Frederik. Tak! tusinde Tak for
                            Depechen og Tak, almægtige Skaber, for mit Barns Liv! Her vrimler af
                            gode, deltagende Mennesker, som spørger efter dig. Jeg kan ikke skrive
                            mere, Gud beskytte dig.Din lykkeligeModer.Og paa Bagsiden heraf skriver Faderen:Min kære, kære Erik! *Hvorledes skal vi takke Forsynet for, at han har holdt sin skærmende
                            Haand over dig, min kære, dyrebare Søn, ikke blot i Mandags, men under
                            den i Krigshistorien hidtil ukendte Hagl med Projektiler. Hvad jeg har
                            lidt i Mandags og i Tirsdags, da jeg vidste, Kampen fandt Sted, og intet
                            vilde sige derom hjemme, lader sig ikke beskrive; min Tak til Forsynet
                            lader sig kun tænke, og min Sindsstemning i de forløbne I 1/2 Døgn maa
                            jeg opsætte til en anden Tid at meddele dig, thi i Dag formaar jeg det
                            ikke; der skal Tid til at faa Blodet igen i sin rolige Gang. For i Dag
                            maa du tage til Takke; jeg beder kun til Gud, at han vil sende dig sund
                            og frisk hjem, og med hans Bistand kommer det maaske hurtigere, end vi
                            for Øjeblikket tænker det. Tusinde Hilsener fra alle, men mest fradin hengivneFader.Broderen Otto var«efter at have faaet din
                            Telegrafdepeche fuldstændig henrykt af Glæde; vi drak din Skaal i Punch, og eg blev fuld —
                            ja, just ikke meget, men noget svirende var jeg, det kan jeg ikke nægte;
                            jeg tror, Mathilde begyndte at blive bange, thi for at faa Blodet i den
                            rette Cirkulation maatte jeg ind i Sovekammeret og dukke mit Hoved i
                            koldt Vand — saa gik det over.» —Moderens Haab om snart at faa sin kære Dreng at se
                                igen vinder i den kommende Tid hurtigt mere og mere i Styrke: «
                            Siden vore nu har forladt Frederits, saa er der vist ikke mere Tale om
                            at gøre Modstand; man vil vide, at det er efter Englands og Frankrigs
                            Anmodning, at det er sket, og opgiver vi Frederits, kan der vist endnu
                            mindre være Tale om at kæmpe paa Als, Fa'er mener, at Krigen er forbi
                            ... Kaptajn B. er kommen hjem, han har faaet en daarlig Fod, hans Kone
                            er lumsk glad, kan du tro.» Og den 2. Maj fortsættes
                                i samme Aand:« Ja, min kære Dreng, jeg tror nok, man anser det
                            for heldigt for Danmark, om Striden blev kæmpet ud med Englands og
                            Frankrigs Hjælp, men det synes jeg ikke om, jeg vil helst have Fred, og
                            det næsten for enhver Pris; jeg længes saa usigeligt efter at faa dig
                            hjem igen, at jeg ikke kan sige det, og mere nu end tidligere, da jeg
                            tror at øjne en Mulighed.»Blandt Mændene i Familjen er Otto bestandig højst
                                optimistisk stemt. Moderen stikler ogsaa i et Brev til ham, der
                            er « saa frygtelig krigersk. Det er saa nemt at kæmpe, naar man
                            selv bliver hjemme.» Faderen ser som gammel Militær
                                og erfaren Mand adskilligt betænkeligere paa Situationen. Han
                                skriver d.5. Mai: Af Rygter har vi jo nok, og deriblandt
                            Hidsendelsen af den engelske Kanalflaade, fulgt af en fransk Eskadre,
                            men jeg siger som du: Kom først og lad os vide, hvad I vil, før jeg
                            glæder mig til noget ... At føre Krig paa den Maade, vi for Tiden gør
                            det, er sandelig for Soldaten i Ordets egentlige Forstand utaaleligt. At
                            kæmpe med Modstandere, som ikke blot i Antal, men fornemlig i alle Slags
                            Vaaben er os saa overlegne, er tilsidst nedslaaende, og hvem i Verden,
                            undtagen en Hr. Ploug og Bille, vil bilde sig og
                            andre ind, at vi kan staa os i Kampen mod to af Evropas største militære
                            Magter; de raaber paa vor Overlegenhed til Søs, en dejlig Overlegenhed,
                            som de ulykkelige Jyder nu maa betale med deres hele Ejendom og Velfærd
                            for mange Aar, maaske for deres Levetid; men dertil tages jo ikke Hensyn
                            af de Herrer bag Pulten. Det er og bliver en ussel Tid, i hvilken slige
                            Partier skal kunne angive Tonen. Hvem var Skyld i Pøbeloptøjerne her i
                            Byen efter Dannevirkestillingens Opgivelse, hvem er Skyld i Mandefaldet
                            d. 18. April? Var dette andet end en sørgelig Tragedie, opført for at
                            berolige Hr. Sørensen? Jeg kan næsten skrive mig tosset i Hovedet, naar
                            jeg tænker derpaa, men der vil sandelig komme en Regnskabsdag for alt
                            det Blod, der er flydt, ikke blot paa denne ulykkelige Dag, men for de
                            mange, mange Dage, de har ført Soldaterne til Slagterbænken; bliv kun,
                            min kære Erik, der vil og maa trænge Lys igennem Mørket. Hvorfor ofre
                            mellem 5 og 6,000 Mand, hvor man har det saa tydeligt for Øje, at vor
                            lille Flok maa bukke
                            under? Er det at føre Krig? Og nu alt det uhyre Materiel, vi har mistet,
                            naar skal vi igen kunne faa det erstattet? Hvorfor forlod vi Fredericia
                            uden Sværdslag? Fordi vi indsaa, at saa snart Fjenden havde skudt den
                            befæstede Lejr i Smadder, hvilket han med sit Skyts med Lethed vilde
                            have gjort, kunde ikke en Kat komme hverken til eller fra Fæstningen.
                            Man siger, vi ikke har kendt hans langtrækkende Skyts; godt, vi har lært
                            det at kende, og det længe før den 18. April, hvorfor alligevel dog ofre
                            saa mange Mennesker paa Forsvaret af en Grushob? Nej, det er og bliver
                            et Ansvar, intet Menneske kan bære.Efter Vaabenhvilens Udløb gaar Prøjserne over til Als,
                                og Erik er atter den 29. Juni stærkt i Ilden. Glæden over hans
                                Frelse giver sig blandt Familjen lignende Udtryk som efter
                                Dybbølstormen, Faderen tilføjer: «Vel er Prøjserne vore
                            Fjender, men det maa man indrømme, den Overgang er glimrende udført, og
                            at de har deres Sager i Orden, lader sig ikke nægte; gid vi stod paa
                            samme Trin i materiel Henseende, men der er vi mange Aar tilbage.
                            Saaledes skal det være, intet Fedteri, men paa engang staar det, som det
                            skal staa.»Otto skriver den 7. Juli i en ganske nedstemt Tone,
                                der er uden al Krigslyst og blot kan svinge sig op til at give ondt
                                af sig over England og dets Holdning overfor Danmark.— Resten af den Korrespondance, der nu vedligeholdes
                                til ind i August Maaned, frembyder intet afalmindeligere Interesse; ingen tror mere rigtigt paa en alvorlig
                                Fornyelse af Krigen, og Brevene fyldes med allehaande rene
                                Familjeanliggender.Det Spørgsmaal, om ikke Erik for sin hæderlige
                                Deltagelse i Krigen kunde gøre Krav paa nogen Udmærkelse af den ene
                                eller den anden Art, er gentagne Gange dukket op i Løbet af
                                Felttoget.Engang da Sønnen for en kortere Tid har faaet betroet
                                Førelsen af Kompagniet, skriver Faderen:København, den 14. Maj.Min kære Erik!Tak for dit kærkomne Brev af 10. dennes, der glædede mig og os alle
                            inderligen, men det overraskede ingenlunde mig; jeg skulde kende min
                            Erik kun daarligt, naar jeg ikke vidste, at du til enhver Tid af yderste
                            Evne har stræbt efter at opfylde din Pligt; det skulde dog være
                            besynderligt, at jeg fra saa mange forskellige Sider altid har hørt dig
                            blive omtalt med Hæder, naar det ikke virkelig var Tilfældet, men hvad
                            der glæder mig inderligen er, at det ogsaa er blevet bemærket af dine
                            nærmeste Foresatte. Tro du mig, min kære Søn, det gaar ofte saaledes i
                            Livet, at den, der uden Bram, uden at fremhæve sig selv gør Fyldest i
                            sin Gjerning, og til disse hører Gud ske Tak du, bliver forbigaaet af
                            langt udygtigere, men som besidder det Talent at kunne gøre sig selv til
                            en allerhelvedes Karl, og det lykkes som oftest disse sidste at trænge
                            igennem. Det glæder mig derfor dobbelt, at du med din rolige, ærlige
                            Karakter dog ogsaa er
                            bleven rigtig skattet, thi hvad enten din nye Funktion vedvarer ti Dage
                            eller ti Maaneder, hvilket jo er afhængig af saa mange Omstændigheder,
                            har man dog nu vist at have den Tillid til dig at betro dig et større
                            Kommando, og jeg ser ogsaa af dit Brev, at du finder dig glad og
                            lykkelig derover, hvilket man ogsaa bør være; thi saa meget er sikkert,
                            ikke enhver ung Løjtnant havde man anbetroet Kompagniet til; det eneste,
                            jeg kunde have ønsket dig, var, at du blot engang havde ført det i
                            Ilden.I Brev af Io. Juli udtaler Erik beskedent: « At
                            man ikke er angst og bange, men søger at muntre Folkene op efter bedste
                            Evne, det fortjener min Sandten ingen Ros, det er ikke mere end ens
                            forbandede Pligt og Skyldighed, naar man er Officer.» Otte Dage efter kan Faderen glæde ham med den lille Indiskretion,
                                at han er indstillet til at modtage Medaillen for Tapperhed. Og det
                                kan ikke geraade den unge Erik til Skam, at denne Dekoration, hvis
                                Indstiftelse var bebudet ved Resolution af 8. Marts 1864,
                                overhovedet aldrig naaede at blive til Virkelighed.I en Præstegaard paa Jyllands Hede.Uddrag af en Dagbog paa 185 Kvartsider, ført regelmæssigt, dog ikke hver
                            Dag, fra d. 12. Febr. til d. 19. Decbr. 1864.Forfatterinden er en Embedsmandsdatter fra Sjælland,
                                Lærerinde hos de midaldrende Præstefolk for tre Pigebørn fra 9
                            —12 Aar.Den 12. Februar 1864.Som vi i Aften sad ved Tebordet, sagde Fru K.: «Man burde dog i Grunden
                            holde Dagbog i denne Tid, saa rig paa Tanker og Følelser, Haab og Frygt
                            —.» Vi var alle enige i at man burde, og endelig blev det besluttet, at
                            jeg som den, der har mest ledig Tid, skulde bruges dertil.En af vore svenske Digtere siger: « Beslut och handling är ett hos
                            qvinnan, » og jeg maa i Aften sande disse Ord, thi da først Lysten til
                            dette Arbejde var vakt hos mig, maatte det udføres, og det straks.Det er en stormfuld Aften, Jord og Himmel staar i et, og store Sneskyer
                            flyver mod Vinduerne. Naar jeg ikke var saa modig en Kvinde, som Naturen
                            nu engang har dannet mig til, kunde jeg godt lade mig skræmme og antage
                            det for Masser af Tyskere, som stormede mod Ruderne; det lyder afskyligt
                            og Stormen hyler som Brøl
                            af vilde Sværme. — Slette Romaner begynder ofte med Skildringen af et
                            sligt rædselsfuldt Vejr; i Aften kunde en Forfatter godt sætte en saadan
                            i Gang uden at afvige fra Sandheden. — — Hvor er vore Jenser i denne
                            Aften? Ja hvor? Vi véd intet, thi Aviserne kommer uordentligt i denne
                            Tid, og skønt vi i dette patriotiske Hjem daglig sender Bud til F., faar
                            vi intet. Vi sidder med Hjærtebanken, naar den Tid nærmer sig, da vi kan
                            vente Budet tilbage; naar vi ser ham, løber vi skælvende imod ham, fordi
                            vi ikke tør se Nyhederne; dog bliver vi altid skuffede; enten opnaar vi
                            intet eller en gammel Berlinger uden nyt, stundom en ny « Riber » med
                            gammelt nyt. Kolding er barrikaderet, derfor er Posten i Uorden.Hvor meget har vi ikke vore modige Jenser at takke for? Hvor meget har de
                            ikke gennemgaaet i de 6 Uger, medens Danevirke var besat? Hvor megen
                            Kulde i denne haarde Vinter, Overanstrengelse, Nattevaagen, alle Savn,
                            uden at Taalmod og Krigsmod har svigtet! Man blev varm om Hjertet, naar
                            man læste om Stemningen ved Hæren, og man fik en Følelse af, at det at være dansk Soldat, maa være den
                            misundelsesværdigste Lod i Livet. Intet bider paa ham, Sult, Kulde,
                            Træthed, alt er for intet at regne, naar han skal ud at kæmpe for sin
                            gamle Moder. Hun har Grund til at være stolt af sine Sønner, der for
                            hendes Skyld gaar jublende Døden i Møde; men det maa ogsaa være en god
                            Moder, som har fostret saadanne Sønner.Hvor mange rørende Træk har jeg ikke været Vidne til her i Præstegaarden,
                            hvor alle kommer med deres
                            Sorg for at faa Raad og Trøst! Paa den Maade kommer man ofte Sorgen nær,
                            men henter ogsaa Overbevisningen om, hvor meget ædelt og stort der ofte
                            skjules i den usleste Hytte. Rørende er gamle Elses Sorg over hendes
                            eneste Søn, hendes « Pejter», som hun, hvis det
                            blot gik an, inderlig gerne gik i Døden for. Rorende er igen hans Breve
                            til gamle Else; hver Linje aander Kærlighed og Ømhed for den gamle
                            Moder, hvis bedste Glæde og Støtte han er. Hvor gerne vil han ikke
                            indbilde hende, at han har det bedre end alle de andre; men
                            Moderfølelsen er skarp og lader sig ikke skuffe. Hun aner nok, at Pejter
                            gør det for at trøste hende, og derfor strømmer Taarerne Dag og Nat;
                            maaske de helligste Øjne kan udgyde, thi hvem elsker os som Fader og
                            Moder?Gamle Else er Spindekone hos Fru K., se, det er Begyndelsen paa
                            Historien; senere har hun nok mærket, vist ofte, at fattig og sorrigfuld
                            Mand eller Kvinde ikke uændset gaar denne Dør forbi. Derfor kommer hun,
                            hver Gang det er hende for tungt om Hjærtet, eller hver Gang en lykkelig
                            Dag har bragt hende et Brev fra Pejter. Hun græder, naar hun kommer, og
                            hun græder naar hun gaar, hun græder hver Gang Pejters Navn bliver
                            nævnet, saa Taarerne flyder under hele Besøget. Forleden kom hun med
                            hans Billede for at vise, hvor køn han er; den Dag strømmede Taarerne
                            stærkere end sædvanlig, thi han fyldte sit 27de Aar, og det var mere end
                            Elses gamle Hjerte kunde bære. Øjnene tindrede af Glæde gennem Taarerne,
                            da vi alle, den ene efter den anden, ved at se Billedet udbrød: « Hvor
                            han er køn, » og naar vi saa tilføjede: « Han ser ud ligesom Else, »
                            var hun ganske krum af Undseelse og Glæde. « Ak! » sagde hun til Fru K.,
                            da hun saà lille Hans gaa og lege, « ja havde man blot Pejter saadan, ak
                            Madam! Det var en dejlig Tid, da han gik hos mig som lille, da var a
                            lykkelig, skønt a ofte it havde æ Brød i Huset. » — Vor Herre bevare
                            ham! Det beder vi alle om, vi er saa bange for ham.Ikke mindre rørende er Dortheas Sorg og Ømhed for hendes Broder. Dorthea
                            er Husets Kokkepige; hun har under hele Krigen vist den ømmeste
                            Søsterkærlighed. Om Natten — denne Trøst for saa mangen en Vunde — har
                            hun ikke engang Ro. Først sidder hun oppe til Kl. 12 for at strikke
                            Strømper og senere Sjaler, som er sendt til Armeen. Det er ikke saa let
                            at arbejde saa sent for en Pige, der gaar i travl Gerning hele Dagen.
                            Naar hun saa endelig kommer til Hvile, tillader Uroen hende ingen Søvn;
                            mange Gange maa hun op for at se, om der ikke er mer eller mindre Is paa
                            de tilfrosne Ruder; thi hun véd, at de Stakler ved Armeen maa fryse
                            haardt, da de ikke kommer i Seng, men maa ligge paa muggen Halm uden
                            Dyner.Hvor mange har jeg ikke hørt gøre den Ytring: « Jeg skammer mig ved at
                            gaa i min varme Seng, » eller: « Gid jeg kunde overlade min varme Seng
                            til en forfrossen Soldat, hvor gerne vilde jeg da selv sidde oppe!» — De
                            var saa stive af Is ved Lejren, at Skæget røs, og de saa' ud som
                            Snemænd, naar de kom paa Vagt, og maatte lægge sig i Kulde og paa muggen
                                Halm; men Modet var
                            altid frejdigt og glad, og det er dejligt at høre om for os her hjemme.Dortheas Broder har forladt en ung Kone, som i hans Fraværelse har født
                            ham en Datter, som hans Længsel stunder til i alle hans Breve. Sidst
                            skrev han til Søsteren, at Konen og han havde aftalt at læse begge til
                            bestemt Tid hver Aften den samme Salme, deri fandt de en stor Trøst; thi
                            da var det dem som mødtes de i Bønnen. Der gaar en smuk og from Følelse
                            gennem denne Aftale, som ret greb mig, og en dyb Poesi, som vidner om,
                            at der rører sig noget mer end almindeligt i den simple Mand her i
                            Landet, det viser ogsaa, at de begge har fundet det « Ene Fornødne », i
                            hvis Besiddelse man kan udholde den tungeste Smerte.En Kone her i Sognet fik Brev om, at hendes Mand laa syg paa Lazarettet i
                            Slesvig; straks efter Gennemlæsningen lukkede hun sin Dør og gik paa
                            sine Fødder de mange, mange Mil ned til ham; det lille Træk viser ogsaa
                            Opofrelse. Utallige saadanne Ting hører til Dagens Orden og gør et godt
                            Indtryk, da det afmaler den gode Aand, som er i Folket. Og hvor mange
                            Gaver er ikke strømmet ind tusindvis fra alle Landets Egne? Lige fra den
                            rige Adel til den fattige Tjenestepige, hver kom med sin Skærv: Penge,
                            Tæpper, Trøjer, Tørklæder, Strømper, alt i Mængde, saa Armeen er
                            forsynet og ikke mere udsat for Mangel. Stemningen var prægtig alle
                            Vegne. I Norge og Sverrig er der dyb Medfølelse; Damekomiteer er
                            sammentraadte og har sendt stor og stadig Hjælp. Her i Præstegaarden har
                            vi alle strikket paa Kraft; Fru K. har ofret hele sit Forraad af Uld, saa vore
                            Fingre er i stadig Bevægelse. Naar jeg undtager den Tid, jeg har ydet,
                            har jeg endnu kun ofret 8 Skilling paa Fædrelandets Alter til højrødt og
                            hvidt Garn til at pynte Sjalernes Borte med; jeg er for Tiden i min
                            fattige Periode, dog haaber jeg, min Tid vil komme, da jeg paa Grund af
                            Flod i Pungen kan ofre mere. Vi har nu strikket 12 Pund Uld op og vi har
                            « gjaldret » over vort Arbejde, for at bringe Sejr i Tingene, ligesom
                            vore Forfædre gjorde, og vi har som Fortidens Kvinder sunget: « Sejr i
                            din Arm og Sejr i din Fod og Sejr i hvert dit Ledemod » — saaledes sang
                            de, naar Ridderne drog i Leding, siger de gamle Kæmpeviser.Den 13. Februar.Ja, saaledes har Stemningen været i alle disse Uger, medens
                            Danevirkestillingen har varet. Da — i Søndags — kom et Budskab, som
                            kastede os alle næsten i Støvet, saa modløse blev vi.
                            Danevirkestillingen opgivet uden Kamp og uden Krigsministeriets eller
                            Kongens Vidende!Her i Præstegaarden er ubeskrivelig Sorg; Søster Julie er her, og vi sad
                            ved Middagsbordet, da Budskabet kom; vore Livretter, Suppe og Haresteg,
                            dampede, men hvem kunde have Tanke for Bordets Glæder! Vi havde alle kun
                            én Følelse, en dyb, isnende Sorg: vor Stilling tabt, Døren aaben for
                            Fjenden! Fru K. var aldeles knust den første Dag, hun sad maalløs og
                            stirrede hen for sig, og min første Tanke var, hvorledes vi skulde faa
                            hende i Havn. Dog — Dagen efter havde hun opmandet sig og foregik os
                            andre med et godt Eksempel; hun følte nu, at man ikke i Ulykken maa
                            sidde som den, der er uden Haab og Tro, nej, at det netop er i Farens
                            Stund, man skal holde Modet oppe. Nu er hun næsten ved bedre Mod end
                            Præsten, som har taget sig Tilbagegangen inderlig nær. Jeg vilde ønske,
                            at han sad midt i Landstinget, thi hans varme Følelse og energiske
                            Karakter kunde vist gøre godt der. Saaledes altsaa staar Sagerne; vor
                            Armé er paa Als og Dybbøl, ellers véd vi intet. Der har været Sammenstød
                            ved Flensborg, hvor vi har mistet mange Mand, 8 Officerer. Det er en
                            streng Tid og dog en livlig og bevæget Tid, som bringer det gode i Folk
                            for Dagen. Intet Offer er for stort, vi føler alle, vi er Børn af én
                            Moder, og at denne Moder kun kan komme ud af Nøden ved trofast
                            Sammenhold.Vi har gaaet i Angst for vor rare Havemand «Ness»; han staar for Tur til at kaldes ind, og vi tager alle
                            megen Del i hans Indkaldelse, da han er Familjefader for en lille,
                            fattig, men lykkelig Flok, der bestaar af Kone og 5 Børn. Han sagde en
                            Dag, at «Belone»(hans Hustru) aldrig sov rolig
                            om Natten i denne Tid, men ofte vaagnede med Skrig og Graad, da hun
                            altid drømte, at han drog fra hende til Krigen. Se, det er Tegn til,
                            «Belone» ikke er skabt til Amazone; men ak! de ejer kun hvad han tjener,
                            dog — om de end ejede «Guldet hin røde», var Sorgen lige stor, naar han
                            drog bort, thi der bor dyb Poesi under Ness' og Belones Tag.Han tog hende med hjem fra Fyen efter forrige Krig, og han maatte tage
                            hende uden Lov, thi den rige Gaardmandsdatter maatte ikke faa den
                            fattige Soldat, men derfor kæmper de ogsaa med smaa Kaar.Da hun kom til hans sorte Hede fra sine lyse, duftende Skove, blev
                            Hjertet lidt trangt, og Længselen stundede mod de grønne Træer, som Ness
                            ikke havde ved sin Hytte. Dog — Kærligheden er opfindsom, den lærte ham
                            at plante Pil paa Grøftekanten, og, som han selv udtrykker sig: «Inden
                            kort Tid sad hun i den dejligste grønne Skov, som nogen kunde ønske sig
                            det.» Han har en Gang trukket Fru K. derop for at vise hende den
                            Herlighed, han med saa glimrende Farver havde skildret hende; hun fandt
                            den kun sølle, skønt rørende i sin Nøjsomhed. Hele Familjen samt Koen,
                            deres trofaste Støtte, gaar ind ad samme Dør, dog de finder alt saa
                            bekvemt og dejligt der hjemme ved den fattige Arne og ønsker intet uden
                            altid at maatte leve for og med hinanden.Søster Julie har haft travlt med at strikke i denne Tid lige som vi
                            andre; hun har løbet om for at indsamle, men fandt just ikke megen
                            Varme, skønt hun holdt et politisk Foredrag alle Vegne. Uden just at
                            fornærme Foredraget maa jeg næsten antage, det ikke har opflammet, thi
                            der er kun kommet lidt ind i Forhold til andre Steder, og hun tilstod,
                            at de flere Steder modtog hende, som tiggede hun Hoser til egne Ben.
                            Selv har hun kastet sine Hænders Gerning over en lille Skræder, som hun
                            klæder i Uld fra Top til Taa. Vel véd jeg, hun altid har haft «faible»
                            for denne Kunst, men med Bestemthed véd jeg ikke, om denne faible er
                            Grunden, eller det er af Delikatesse mod hendes Pung, for enhver véd da,
                            at der gaar mindre Uld til Skræderben end andre Ben? Dog, nu husker jeg,
                            at hun endte Strømpen her ovre, og at den var saa stor, at jeg tror, hele Skræderen kunde
                            krybe i den; det ligner ogsaa kun lidt Julie at have nogen smaalig Grund
                            til Godheden for Skræderen, thi hun spørger altid Hjertet før Pungen,
                            hvilket ofte svier til hende.Ja, hvor forunderligt det gaar, og hvor lidt kan man se frem i Tiden! Det
                            anede os ikke, da vi for noget over et Aar siden kom til denne ensomme
                            Hedeegn, at vi saa kort efter skulde sidde midt i Krigstumlen.Hvor jeg mindes den Aften, jeg kom hertil, som om kun faa Timer var
                            svundne siden. Julie og jeg, som aldrig havde været skilte, skulde nu
                            prøve denne Sorg, da vort Hjem ved den elskede Faders Død var lukket for
                            os. Vel var det en stor Trøst, at vi begge havde faaet Lærerindepladser
                            i samme Sogn, et Held, vi takkede et kærligt Forsyn for. Julie skulde
                            til Herredsfogden, jeg hos Præstefamiljen. Vi kunde saaledes mødes, og
                            Skilsmissen var ikke saa smertelig, men Samlivet var dog brudt, og det
                            var med dyb Bedrøvelse, jeg havde sat hende af ved den venlige
                            Herredsfogedbolig, hvorpaa jeg selv ene kørte hen over den sorte Hede i
                            den mørke Aften med Støvregn i Ansigtet, alt graat i graat.Jeg var, som sagt, bedrøvet og i Feber, før jeg havde set Beboerne af
                            Præstegaarden, det var jo min første Plads, derfor var jeg mere modløs.
                            Og dog — hver Gang, der faldt en Taare fra mine Øjne, var det mig, som
                            en Stemme i mit indre sang Salmen: «Rejs op dit Hoved, al Kristenhed;
                            opløft dit Øje, slaa ej det ned!» — Hvorfra kom den Stemme? Den kom fra en trofast Ven, som
                            har lovet at være de «faderløses Fader» og som holder Løfter evindelig.Da jeg rullede ind i Præstegaarden og jeg saa Lysene i Bevægelse for at
                            gøre Tjeneste ved Modtagelsen, medens Lænkehunden, som nu er min bedste
                            Ven, gav Hals, bankede mit Hjærte stærkt, men jeg var dog ved lidt bedre
                            Mod.Og da den venlige Præstemand kom ud og i al Gemytlighed raabte til mig:
                            «Er det Dem, som vil være her?» havde jeg saa megen Besindelse, at jeg
                            kunde svare i samme Tone: »Ja, hvis De vil have mig?» og da han
                            tilføjede: «Ja, De kan jo staa af og lade os se paa Dem,» sprang jeg let
                            om Hjertet af Vognen og sad kort efter mellem det kærlige Præstepar og
                            de søde Børn og takkede min Gud, som havde ført mig hid. — Præsten har
                            senere fortalt mig, han havde saa ondt af mig, da han vidste, det var
                            første Gang, jeg skulde prøve Livet uden for Hjemmet, at han var lige
                            saa bevæget som jeg, da han hørte Vognen, og med Vilje, for at man ikke
                            skulde mærke Bevægelsen, var gaaet over i den spøgende Tone.Men jeg fordyber mig nok i gamle Minder og maa tilbage til Nutiden! Gid
                            man kunde hæve Tæppet lidt for det, som skal komme; men jeg maa nok, som
                            Fru K. siger, man skal i Krigstider, være fornuftig og leve i det
                            nuværende. Hun taler jo af Erfaring, da hun saa godt som har gjort
                            forrige Felttog med.Vi har jo lige fra Kongens Død, den 15. Novbr., levet i en stadig Uro for
                            det, som vilde ske, thi alt gærede jo. Jeg husker saa tydelig Dagen før
                            og kan ikke lade være at berøre den lidt. Frøken B. var her, vi fik os en Whist og en lille
                            Opmuntring, som bestod i en Solbærrom. Vi blev saa kaade, vi to
                            Lærerinder, at Fru K. tilsidst blev træt af den megen Lystighed, i det
                            mindste bød hun god Nat, bedst som Vittighederne fløj fra vore Læber. Vi
                            tømte Flasken, hvad vi havde Tilladelse til, der var ikke saa meget, og
                            saa' vor Fremtidsskæbne, som Frøken S., vor Sybille, udtydede i Kortene;
                            vi lyttede i Spøg, hun tog det for ramme Alvor. Næste Dag læste vi højt
                            i en af Auerbachs Landsbyhistorier (den lille Abbed), og i Mørkningen
                            fulgte jeg Frøken B. paa Hjemvejen. Da jeg kom tilbage, fik Præsten et
                            Brev, og kort efter kom han, saa bleg som et Lig, ind til os og sagde:
                            «En forfærdelig Tidende! Kongen er død.»Vi blev alle forfærdede, da vi vidste Landets Nød, om Gud kaldte vor
                            ejegode Konge i det Øjeblik. Børnene stak alle i at græde højt. Fru K.
                            maatte tilsidst bede dem huske paa, at det ikke var Gud, der var død. Vi
                            turde slet ikke omtale det for lille Hans, da vi kendte hans Begejstring
                            for Frederik den «Lyvende», som han i sit Barnesprog kaldte ham; derfor
                            vilde vi ikke bedrøve hans lille, varme Hjerte. Dog hans syge, gigtsvage
                            Tante, som aldrig er tavs Diplomat, meldte ham det, og han kom brølende
                            ind til os. Hans Sorg var ikke stille og mild, men lignede ret hans hele
                            Væsen. Han trampede, fordi de «lemme Tyskere» (som han sagde) havde
                            slaaet «Frederik den Lyvende ihjel.» Hans Moder forsikrede ham, at ingen
                            havde slaaet Kongen ihjel, men Gud havde taget ham op til sig en kort
                            Tid; nu begyndte han at true op i Luften og raabe: «Ækle Vorherre! Du
                            skal ikke tro. jeg vil
                            læse Aftenbøn for dig.» Hans Sorg rørte mig, jeg kunde ikke lade være at
                            faa Taarer i Øjnene ved at se denne lille Patriot sidde med Hovedet paa
                            en Stol og græde, fordi hans Helt var død.Ja, Sorgen over Kongens Død var dyb, maaske ingen Sorg for nogen Konge
                            har været dybere; det var, som vilde simpel Mand vise Sorgen ogsaa i
                            Kjolen, thi alle, baade rig og fattig, er i dyb Sorg, endog Børnenes
                            Dukker. «Han har gjort for os, hvad ingen anden har gjort,» siger simpel
                            Mand og Kone, «se derfor vil vi ogsaa sørge dybt for ham, vi kan dog
                            aldrig vise ham Taknemmelighed nok.» Det har grebet Menigmand, at han i
                            sine sidste Feberfantasier laa og kommanderede Tropperne paa Dannevirke,
                            hvilket jo ogsaa viste, hvad der laa ham nærmest paa Hjerte.Begravelsesdagen var der Sørgefest i alle Kirker over hele Landet.
                            Børnene og jeg var Dagen forud oppe at pynte vor lille, kønne Kirke med
                            Gran og sort Flor paa Prædikestol og Alter samt med Lys, som var tændt
                            under Gudstjenesten. Her var en smuk Højtidelighed; Kirken var fuld af
                            Bønder, i hvis rørte Ansigter det var klart at læse hvad de havde mistet
                            og hvad de havde ejet. Pastor K. holdt en smuk og kraftig Tale, hvori
                            han skildrede flere Smaatræk af Kongens Liv.Den 14. Februar.Fru K. er tapper i denne Tid, Præsten mere modløs, han ser urolig ud og
                            gaar fredløs ud og ind uden Hvile eller rolig Søvn om Natten; jeg tror
                            bogstavelig, han lever kun for vor politiske Stilling. Lille Hans er ogsaa med Liv og Sjæl i
                            Krigen; forleden Morgen raabte han: «Kom ned til os, Holger danske!» og
                            da Præsten spurgte, hvad han vilde med ham, svarede han: «Han skal ned
                            og staa paa Danevirke.» Om Aftenen kom jeg ind i hans Sovekammer, og da
                            jeg spurgte ham, om han havde læst sin Aftenbøn, svarede han med
                            nedslaaet Stemme: «Ja, jeg har, Tonny, i Aften har jeg bedt den to
                            Gange, for jeg er saa bedrøvet for de stakkels Soldater.» Han er en
                            værdig Faders værdige Søn. Han har et rørende, trofast og dansk Hjærte,
                            den Dreng, og Gud hører sikkert med Velbehag paa hans barnlige Bønner.
                            Nu er jeg færdig med mit sidste Sjal. Gid det var sikkert hos en Jens!Aften den 14. Februar. Uagtet jeg er søvnig, maa jeg dog, før jeg gaar
                            til Ro, aflægge et lille Besøg i min Bog. I Dag kom en Mand fra
                            Hovedstaden, han sagde: «Folk gaar med Knive og Knipler paa Gaden,
                            Stemningen er urolig.» Der har været en lille Forpostfægtning ved
                            Dybbøl, hvor vi har mistet 30 Mand; den kaldes heldig for os i Aviserne.
                            — «Gefion» er trængt ind i en norsk Havn af to danske Skibe. Fru K.
                            tror, Gefions Hjærte har banket af Glæde ved at se dansk Flag, jeg deler
                            hendes Mening og føler næsten Vished om at faa det igen. Stakkels
                            Gefion! som i sidste Krig maatte sænke sit stolte Dannebrog og nu i saa
                            mange Aar har maattet bære det tyske Flag. Af livløse Ting er for mig
                            ingen saa talende som et Skib, det er mig, som havde det Sjæl, og jeg
                            tror, der er meget at læse i Gefions Mast og Skrog: de mange Aars
                            Lidelser under tysk Fangenskab og nu — Haabet om atter at komme hjem at vifte med sin blodrøde
                            Dug og atter — Frygten for ikke at blive befriet fra sin hjemløse
                            Tilstand. — Jeg bliver nok sværmerisk og maa dreje min Pen bort fra
                            Fantasus' Greb i den.Haderslev er besat af Tyskere, og Frederits erklæret i
                            Belejringstilstand, Posten over Varde og Kolding ophørt, vi lever i
                            komplet Uvidenhedstilstand. Fjenden staar kun 6 Mil fra os; bange er jeg
                            ikke, men underlig er Tanken at komme i Fjendevold, nu kan vi vente dem
                            hver Dag. Her var en Mand i Køkkenet i Dag, som sagde til Fru K., at
                            naar Tyskerne kom, vilde alle Jyllændere komme Nord fra med Køller og
                            Økser. «For vi vil itte være Tyskere, og Madammen kan trou, at æ
                            Jyllændere er farlig raa Folk, næsten som æ Sjællændere.»Hr. B. har været her i Dag, vi har politiseret ivrigt; Fru K. er en hel
                            Skjoldmø, der skjuler sig en saadan under det rolige Ydre. Naar hun
                            taler, tier jeg, fordi hun siger alt, hvad jeg mener, og jeg synes, to
                            er for meget af den Slags, thi saa kan ingen anden komme til Orde. Gid
                            mange var saa varme i Aanden, som Familjen her, baade ude og inde; mange
                            Steder trækkes Nathuen ned. —Forleden havde vi en lille, men heftig Fornøjelse, nemlig en Løbeseddel;
                            det lever vi af i denne Tid, Dagen efter kaldes de gerne tilbage som
                            usande, men saa har man dog den korte Glæde; den Dag lød den: «De danske
                            taget 4000 til Fange ved Dybbøl.Napoleon draget over Rhinprovinsen med 196,000 Mand. Svenskerne i Vente.»Den kom fra en Hr. B. til Præsten, som ikke var hjemme. Frøken S. og jeg
                            aabnede den, da vi tænkte, det var en Regning, der skulde besvares, thi
                            det var en aaben Seddel. Vor Overraskelse var stor; Børnene jublede, og
                            med Glædeshyl løb de om og blev efterfulgt af 3 Piger og Havemanden
                            Ness, til hvilket Tog Frøken S. og jeg sluttede os for at søge Fru K.,
                            som fandtes i Sovekamret. Vi havde nær skræmmet Livet af hende, thi hun
                            kunde ikke høre, det var Glædeshyl, og antog det for en Ulykkes-Tidende,
                            da vi 10 forfløjne Mennesker kom farende over hende. Hun var nær
                            besvimet, da vi slog Kres om hende, som om vi skulde til at lege «Munken
                            gaar i Enge» — hun tænkte, Gaarden myldrede af Fjender. — Kl. er 11½,
                            jeg kommer aldrig i Seng før efter Midnat.Den 15de, Aften silde.I Morges kom Præsten op paa Skolen for at spørge, om jeg vilde høre nyt
                            fra Krigspladsen, saa var Søren G. i Køkkenet eller rettere Folkestuen;
                            han var Dagen forud kommen fra Tønder. Skønt det var midt i Timen, fløj
                            jeg af Sted, men Sørens Maade at fortælle paa var hverken fængslende
                            eller sammenhængede, saa jeg trak mig snart tilbage. Han har med
                            Undtagelse af et Hus kun set tyske Flag. De troløse Slesvigere er efter
                            min Mening et usselt Folkefærd, som kun holder med Overmagten, dem lige
                            meget om dansk eller tysk.I Dag har Præsten været paa Sønderskov; han medbragte Aviser, som
                            indeholdt meget, især om Træfningen ved Bustrup og Oversø, men Blod er
                            flydt baade paa dansk og tysk Side; de sidste har mistet 1200. De stakkels Københavnere
                            var saa trætte, at de kastede sig ned paa Jorden, men de har jo ogsaa
                            været i Ilden, mine elskede Sjællændere! Mange hæver sig til Forsvar for
                            Generalerne, og Redaktøren af et vist Blad bliver tiltalt haardt for
                            hans fornærmelige Udtalelser han vil nok forstaa at svare. Stemningen i
                            Norge er rørende; Bidragene strømmer en masse,
                            endog Daglejerne giver deres haardt fortjente Dagløn. Bladene mener, at
                            Tyskerne har omgaaet vor Armé, som var bleven helt ødelagt, dersom den
                            ikke var trukken tilbage. Maaske — noget uklart er der endnu, og ingen
                            har skældt mere ud end jeg, Gud give, det var uden Grund; thi langt
                            lettere er det at bære vor Stillings Opgivelse, om Nødvendigheden er
                            Grunden, end om der klæber en Brøde derved.I Eftermiddag har vi læst højt i «Tjenestepigen», en yndig Bog. Det er
                            forunderligt, at naar noget ligger mig tungt paa Hjertet, kaster jeg mig
                            altid med Lidenskab over Romaner, i de glade Dage derimod er jeg kold
                            for dem, læser da kun nyttige Bøger og holder mest af Romanen i mit eget
                            indre.Den 16de.I Dag er Stemningen lidt modfalden; i Aftes var vi bleven oplivede ved at
                            læse Beretningerne om Affæren ved Flensborg, hvor man mener, Fjenden har
                            mistet 2000 Mand. 3dje Dragonregiment er kommet her til Egnen; de ligger
                            om F.; paa E. har de 70. Alle Broer er afhuggede her omkring, som
                            forbinder os med Slesvig. Vi er afskaarne med al Forbindelse, ser
                            hverken Breve eller Aviser. Vore kære véd ikke, hvad Vej de skal finde
                            os; det er drøjt, næsten endnu tungere, end at vi maa undvære vor dejlige
                            Formiddagskaffe; det hyggelige Maaltid ligger som et Offer paa
                            Fædrelandets Alter. Offeret ydes ikke paa nogen smuk Maade fra min Side,
                            thi jeg føler langt mere Savnet end Glæden ved at bære det frem.Ritmester M. og Løjtnant S. ligger paa E.; vi véd ikke, hvorfor de
                            militære er her i Egnen, men vi er forknytte og venter daglig Fjenden
                            fra Kolding. Da lille Hans hørte, at vore Soldater var i F., løb han fra
                            Bordet for straks at gaa derned. Han trak en lille, fedtet Skindpung op
                            af Lommen for øjeblikkelig at uddele 5 Enesteskillinger, som fandtes i
                            den. Han brølede, da han ikke maatte, thi han vilde ned og lede efter
                            sin Fætter, som ingen véd hvor er. «Tante» — Fru K.'s syge Søster — er
                            ikke saa patriotisk; hun kom med en Bemærkning i Dag, saa Præsten maatte
                            op at skænde paa hende og bede hende forskaane os for lignende. Himlen
                            maa vide, hvor dette selviske Væsen er bleven Søster til den patriotiske
                            Fru K.! Hun taler aldeles som en tysksindet og finder Fjenden saa
                            «ridderlig». Vi véd jo nok, at hun i sin Enfoldighed ikke mener det saa
                            slemt, men det er irriterende at høre paa, saa maa hun før falde tilbage
                            til sin gamle Flamme, nemlig hendes Gigt og hendes Draaber, Krydderposer
                            o. s. v., som før har været hendes Livs Maal, at bringe det i bedste
                            Orden.Jeg har ingen Ro til Arbejdet, min Flid er paa Flugt; men jeg haaber at
                            gribe den igjen, denne min trofaste Ven, der har fulgt mig gennem hele
                            Livet, i Glæde som Sorg — thi Arbejde er Lægedom for mangen Vunde.Den 22. Februar.Jeg har været i H., hvilket er Grunden til, at jeg ikke har skrevet de
                            sidste Dage; vel havde jeg min Dagbog med, men det var en forgæves
                            Spekulation, at komme til at skrive der. Jeg havde stærk Blæst og Sne
                            imod mig, men jeg frøs ikke og var endog varm, da jeg traadte ind i
                            Herredsfoged P.'s hyggelige Hjem, hvor Kaffemaskinen stod og ventede paa
                            mig. Kort efter mig kom Proprietær M. ridende med Budskabet, at Tyskerne
                            holdt ved F., paa den anden Side af Kongeaaen, altsaa kun en Mil herfra.
                            Skønt vi længe har ventet dem, greb det os dog dybt. Han fortalte ogsaa,
                            at Kolding er fuld af Tyskere, altsaa er de nu i Kongeriget.Vi blev alle rystede og sad hele Aftenen og ventede paa, at en Sværm
                            skulde komme ridende ind i Landsbyen. Der gik straks Stafet til
                            Hovedkvarteret for at melde vor Armé Fjendens Ankomst til Egnen.
                            Soldaterne havde Dagen forud forladt E., hvorhen véd man lige saa lidt
                            som hvor de Tropper nu er, som var i Kolding.Jeg sov slet ikke Natten mellem Lørdag og Søndag, thi vi havde om Aftenen
                            læst «Fædrelandet», hvori en saa udførlig Skildring stod fra flere
                            Officerer om Tilbagetoget. Hvor utroligt har de ikke lidt af Kulde,
                            Sult, Mathed og Overanstrengelse! Det er i Smag med det franske
                            Tilbagetog 1812, kun med den Forskel, at dér var det 100 Mil, her kun
                            14. Jeg kunde ikke faa Søvn for Tanken paa hvad de har lidt, og jeg
                            synes, at vi aldrig kan gengælde vore trofaste Jenser, hvad de har gjort
                            for os.I Gaar kom Præsten til Middag hos Herredsfogdens; vi læste en køn lille
                            Fortælling, inden han kom, medens Husets Herre sov. Om Eftermiddagen kom
                            atter Proprietær M. samt hans Broder og Svigerinde fra S.; Julie læste
                            højt i «Fædrelandet», vi var alle indignerede over det Slør, som hviler
                            over Danevirkestillingen og over de tyske Forrædere.23. Februar.I Nat har 150 Tyskere gæstet S., se det er ikke faa, og vi maa med dyb
                            Frygt og Erkendelse af, hvor hjælpeløse vi er ved vor egen ringe Magt,
                            udtale Bønnen: «Frels os fra det onde» — naar vi om Aftenen læser vort
                            Fadervor. Ak! hvor ofte læser vi det ikke i de gode Dage med Hast og
                            Ligegyldighed. Hvor sandt er det ikke, hvad jeg en Gang hørte min Broder
                            udtale i en Prædiken, at om vi læste vort Fadervor hele Livet, kom vi
                            aldrig til at læse det paa den rette Maade. Den Gang var disse Ord mig
                            dunkle, nu forstaar jeg dem godt; der er saa meget gaaet op for mig, som
                            tidligere var uklart.De Kolding Borgere har givet sig i Klammeri med Tyskerne; jeg synes, det
                            er ganske modigt, de andre finder, at det er ganske dumt, thi de kan
                            intet udrette, da de helt er overladte til Fjenden og vore danske
                            Soldater er trukken bort. Det viser, Kolding Borgere ikke hører til de
                            lunkne, som holder med Overmagten.Samme Aften eller Nat Kl. I. *Skønt Klokken er et, kan jeg ikke gaa til Ro, før jeg har skrevet et Par
                            Ord. Kolding er saaledes omringet af Fjenden, at Beboerne hverken kan
                            komme ud eller ind, de
                            Stakler! Og saa vil Tyskerne aftvinge dem 1000 Rdl. daglig, ellers tager
                            de selv Pengene ved Plyndring. I Gaar tog de 600 Tønder Havre, Byen blev
                            besat af de Kæltringer den 18. Februar. Dette fortalte en Mand fra
                            Koldingegnen i Ribe til to Mænd her fra Sognet. Rygtet melder ogsaa, at
                            Dybbøl Skanse er taget; Gud forbyde, at det er sandt! De fægter daglig
                            dernede; Tyskerne har lidt stort Tab, Rolf Krake er tapper og har løst
                            70 Skud; den gør dem stor Skade. En Mand af vore om Bord er haardt
                            saaret, en let. Manden fortalte ogsaa om et Sammenstød mellem 8 danske
                            og 100 tyske Dragoner. De danske vilde ikke overgive sig, men fægtede
                            tappert og blev naturligvis nedsablede alle. Den sidste kom halvdød til
                            Kolding; da Folk saá ham, græd de, men han sagde: «For mig skulle I ikke
                            græde, jeg er hævnet!» — derpaa døde han.Jeg tror ikke, Jorden har Mage til vore Jenser; hvor godmodige er de ikke
                            ved Siden af den Tapperhed og hvor taalmodige i alle deres Lidelser!Jeg læste i Gaar om en Soldat, der var saaret og kom paa samme
                            Ambulancevogn som to saarede Tyskere; de havde kørt sammen til
                            Lazarettet, og da de kom der, var de bleven saa gode Venner, at de bad
                            om at maatte dele Værelse. Det karakteriserer saa aldeles vore Jenser;
                            naar Kampen er endt, bor der ingen Hævnfølelse i Hjertet; her viste det
                            jo ellers et lignende Sindelag hos Tyskeren, men jeg er aldeles vis paa,
                            det er den danske Soldats Idé med det Værelse, de vilde dele, thi
                            Godmodighed er ikke Tyskerens Grundtræk. —Vi havde ellers et slemt Besøg i Gaar af sikkert tre Spejdere. Præsten
                            hørte en Vogn og gik ud for om muligt at høre nyt, thi vi Stakler lever
                            i en Uvidenhedstilstand og maa nøjes med løse Rygter. Paa Vognen sad tre
                            Mænd, som han indbød til en lille Forfriskning. Da jeg hørte, de kom fra
                            Hæren ved Vejle, gik jeg ned i Folkestuen for ogsaa at høre lidt. Saa
                            snart jeg kom ind, saá jeg, hvad for Fyre det var; den ene var fra
                            Rendsborg, den anden fra Flensborg, og den tredje udgav sig for en Mand
                            fra Vestervedsted. De sagde, de kom fra den danske Armé, som de havde
                            fulgt paa Tilbagegangen fra Danevirke. Det mærkedes straks, at det var
                            usandt, thi ellers, naar her kommer Folk i denne Tid, aabner de ret
                            Hjerterne, udtaler deres Sorg og Frygt og fortæller os alt, hvad de véd.
                            Disse sad stille og skulende, med Ansigter, hvorpaa Synden stod malet.
                            Der var ikke gemytligt under Besøget; thi det var ret, som gav en
                            Indskydelse os alle den samme Idé. Der var almindelig Tavshed under
                            Maaltidet, de spiste og drak i Stilhed; den ene sad hele Tiden og saá
                            ængstelig mod Døren og var forvirret, som om han frygtede, man skulde
                            bede om hans Pas. Af den Slags Folk myldrer her i denne Tid i Egnen; der
                            blev grebet en Spion i B. i Dag.Den 24de.Præsten er i H., Fru K. ligger og er temmelig daarlig af sin sædvanlige
                            Sygdom, jeg har siddet nede ved hendes Seng, men har veget Pladsen for
                            Jakob B., som kommer lige fra Vejle og har lidt nyt, som jeg vil
                            nedskrive. Han har besøgt Broderen, der ligger i Vejle som Soldat. Der kom i Gaar Brev fra
                            Hovedstaden, — nej, Telegram, mener jeg, som han læste i Vejle. Tyskerne
                            tog i Gaar Dybbølby, men blev dreven tilbage af vore tapre Jenser,
                            meldte Telegrammet, saa Rygtet om, at Skansen er tagen, er usandt. Det
                            gaar varmt til dernede, vi hører uophørlig stærk Kanonade. Tyskernes Tab
                            er stort, ja Rygtet siger 10,000, men det er vel overdrevent.I Dag fik vi tre gamle Ribeaviser med otte Dages gamle Nyheder fra andre
                            Blade.Den 27., Søndag Aften.Avisnyt er der ikke, utallige løse Rygter, som jeg ikke vil omtale, da de
                            altid tilbagekaldes Dagen efter. Jeg læste et Digt, hvori England bliver
                            udskældt forfærdeligt, — jeg under dem det nok! Tyskerne har taget et
                            Batteri ved Stenderuphage, Nord for Alssund, som desværre gør vor Sømagt
                            Skade, da det spærrer Vejen. Rygtet siger, at vor Konge er bleven
                            hvidhaaret; han har en vanskelig Stilling, stakkels Konge!Fru K. er syg i denne Tid, faa Kvinder lider som hun med sit Land. Min
                            Søster og hendes Frue har samlet 63 Rigsdaler ind til Støvler til de
                            stakkels Soldaterben, — «Enkens Skjærv!» Ingen Aviser i 14 Dage, vi
                            lever af glimrende, men destoværre usande Rygter, for Eks. at vi har
                            gjort 10,000 Fanger og skudt den tyske Prins. Hvem mon der laver
                            Rygterne?Vor Kokkepige har da faaet Brev fra sin Broder, som hun har gaaet i en
                            saa stor Angst for. Hun kom ganske bleg op paa mit Værelse og fortalte
                            mig det. Jeg blev ogsaa bleg af Angst, da jeg saà hendes Ansigt, det
                            anede mig ikke, at det var et Glædesbudskab, hun bragte. Den trofaste Sjæl! Her var
                            almindelig Jubel i Huset over hendes lykkelige Budskab.I Dag havde vi Besøg af en Degn i et af Nabosognene, som Præsten holder
                            meget af, han var ogsaa modfalden, som Stemningen for Tiden er alle
                            Vegne. Vi begynder at frygte Danmarks Død, thi det ser sort ud; men
                            endnu har vi dog ikke sluppet Haabet.Den 29de Febr.I Aftes var vor Husven B. her; han bragte flere Rygter, men det er, som
                            jeg sagde tidligere, saa flovt altid at skulle tilbagekalde de Rygter
                            Dagen efter, som jeg nedskriver den foregaaende. Han meldte saaledes, at
                            den prøjsiske Prins er saaret, — ja, man har endog sagt, han var skudt
                            paa Lyksborg Slot, hvor nogle af vore Folk havde givet ham en Kugle,
                            fordi de ikke kunde taale ham paa det Slot, Frederik den Syvende elskede
                            saa højt, og er saa nylig død paa. Saaret er han, det Uhyre; som en
                            komplet Nar sidder han i «Illustreret Tidende» med et Dødningehoved paa
                            sin Hat. Han er Broder til vor Prinsesse Anna.Tyskerne har været i «Vejen» og spurgt Kromanden, hvor vore Tropper laa
                            for Tiden, og han, Fæet! har sagt: De ligger i «Bække». At et Tossehoved
                            som han dog ikke kan narre dem og sige gal Besked; her var dog vist en
                            Nødløgn tilgivelig. —«Dagbladet» siger, at Vestmagterne kommer snart; jeg tager nu ikke Hatten
                            af, før jeg ser dem; jeg tror ikke paa det Vrøvl. Prinsen af Wales har
                            udbragt en Skaal, i hvilken han har udtalt det Ønske, at Tyskerne, lig
                            de gamle Ægyptere, maa synke i det røde Hav; det synes Dronning Mama
                            vist ikke om, hun er jo tysk med Liv og Sjæl. Vore Forposter har taget 140 Fanger ved Kolding.
                            Hurra! Hurra! Det er dejligt! Man bliver ret grusom i Krigen.Den 6te Marts.Flere Dage er svundne, siden jeg sidst skrev, thi Sorgen, som hersker
                            rundt om i Landet, er ogsaa kommen ind i vor fredelige Præstegaard og
                            har taget Sæde ved Arnen. Vor kære, ejegode Præst lider af en heftig
                            Lungebetændelse. I Nat var han meget syg; jeg vaagede, og mange Tanker
                            fra den Tid, som jeg aldrig kan glemme, da jeg sad ved den elskede
                            Faders Dødsseng og talte hans Aandedrag, — Tanker saa sørgelige fra hine
                            Dage steg op i min Sjæl. Faders Aandedrag i de første Dage af hans
                            Sygdom var ikke heftigere end Præstens i Nat.Fra Faders sidste Dage gik Tanken igen til den ængstelige Mulighed, om
                            Herren nu ogsaa vilde kalde Præsten til de evige Boliger? Paa den Sorg
                            for os alle ved dette Tab, og Fru K. som ensom Enke med den dybe
                            Hjærtesorg, som aldrig vil glemmes! Alt som jeg tænkte, klagede Præsten
                            sig, Feberen blev heftigere, og Smerterne tog til, af og til var han
                            vild. Kl. 4 gik jeg til Ro, og Karlen kørte efter Lægen, som har været
                            her i Dag; han siger, at Tilstanden er farlig, i hans Alder svæver den
                            mellem Liv og Død.Af Krigsnyt intet, alt staar lummert og truende, som ulmer der et Uvejr.
                            Natten mellem Torsdag og Fredag hørte jeg stærk Kanonade; det lød som
                            Torden, hvilket jeg tænkte, det var; nu hører jeg, at flere Folk i
                            Stenderup er vaagnede ved Lyden og har været ude for at undersøge, hvad
                            det var.Den 8de Marts.Hvor mange Tanker paakommer mig ikke ved at nedskrive denne Dato, min
                            elskede Moders Fødselsdag! Tanker, som baade indeholder Glæde og Vemod.
                            Hvor mange Minder fra den svundne Tid, som altid bragte Fest og Glæde i
                            vort lykkelige Hjem, saa langt tilbage som jeg kan huske, lige fra min
                            tidligste Barndom til hendes Dødsdag. Fra denne Dag fik Festen en anden
                            Stemning eller Karaktér, men Fader og vi Søstre holdt dog vor vemodige
                            Mindedag til Ære for hende, som vi havde elsket saa højt og savnede saa
                            inderligt. Vor Dagligstue var altid festlig denne Dag med friske
                            Moskranse paa alle Malerierne og udsprungne Svibler og Tulipaner paa
                            Faders Plads samt et nymalet Blomsterstykke til Fader fra Julie. Vi var
                            altid i vore Søndagsklæder, og saa snart vi havde drukket vor Morgenthe,
                            fulgtes vi alle tre med hinanden hen paa Kirkegaarden, og naar vi saa
                            kom hjem til vor hyggelige Formiddagskaffe, kom den kære, trofaste
                            Barndomsveninde Anna imod os, ligeledes i sin Søndagsdragt; thi ingen
                            Glædes eller Vemods Festdag kunde tænkes i vort Hjem uden hendes
                            Nærværelse. Mange Taarer trillede ned ad Kinden paa saadanne Dage ved
                            Tanken og Talen om den elskede Moder, hvis Savn aldrig kunde forvindes.
                            Det var altid, som om Fader og vi Søstre paa disse Dage knyttedes
                            nærmere til hinanden, som vilde vi paa begge Sider udfylde Pladsen og
                            Kærligheden. Aldrig glemmer jeg Fader, naar han kom ind med sin hvide,
                            broderede Vest, som kun blev benyttet paa de vemodige Festdage i
                            Hjemmet, og saa det fromme, kærlige Udtryk i hans velsignede Ansigt! Nu er alt fra hin Tid
                            Minder! Hjemmet er lukket, og Arnen er slukket; men Gud ske Lov for
                            Minderne!Den 9de.Præsten er slettere. Gud forbyde, at han skal tages fra os; jeg tør ikke
                            tænke derpaa, og dog har Lægen i Dag sagt til mig, at han er farlig syg;
                            i hans Alder er Tilstanden meget farlig. Natten var ogsaa ussel,
                            ubeskrivelig Uro og Feber; jeg vaagede til Klokken fire, han sov ikke
                            hele Natten. Vi sendte Klokken fire Vognen efter Lægen, som var hos en
                            dødssyg Patient flere Mil borte, til hvem man først havde sendt Vogn til
                            Kolding, hvor Østerrigerne havde nægtet Adgang, saa den stakkels
                            dødssyge Kone maatte ligge i Vaande, medens Karlen havde kørt 19 Mil
                            efter vor Læge til hende. Det lyder utroligt, men er dog Sandhed;
                            Forholdene er sørgelige. Doktor B. kom først hertil Kl. 3½ Eftermiddag.I Gaar var Proprietær M. her til Kaffe og Frokost; han fortalte, at
                            Tyskerne er i F., hvor de har været fra i Forgaars. De har kastet alle
                            Broer af, hvilket tegner til, at de vil forlade Jylland og frygter for
                            at blive forfulgte. Jeg har drømt to Nætter om Tyskere med dragne
                            Sabler. Gud forbyde slige Scener her i denne Tid!Samme Dags Aften Kl. 9.I Nat skal jeg igen vaage over vor kære Præst, som er meget daarlig,
                            skønt Fru K. er saa glad, da hun finder, at han er bedre; men den Ro,
                            som er over ham, er blot Mathed. Tyskerne har forladt Kolding og er
                            draget højere op i Jylland; nu er de snart i Skanderborg og Aarhus hos mine gode Venner
                            dér. I Dag har jeg haft Brev fra Maja og Marie, begge Breve handler kun
                            om Krigen og Landets Nød. De skriver, at Stemningen i Hovedstaden er
                            vrøvlet; de giver meget bort og slaar tappert om sig med Vrøvl og
                            Sludder i alle Kanter, megen Talen og liden Handling paa højere Steder,
                            skriver de. Her véd vi jo intet og lever som udenfor alt fra den Kant.
                            Et Brev er en hel Begivenhed.Den Iode Marts.Præsten er meget, meget daarlig; vi gaar vist en forfærdelig Tid i Møde.Tyskerne drager højt op i Jylland; Vejle er stærkt besat. Der har været
                            Kamp baade i Vejle og Kolding. To Tyskere har været hos Ribe Amtmand og
                            udskrevet 14,000 Rdlr. daglig for Ribe Amt. Det er en tung, tung Tid;
                            alt er sort i sort, hvor jeg ser hen.Den IIte, Aften Kl. 8.Snart vil vist Døden holde sit Indtog i dette lykkelige Hjem; Præstens
                            Tilstand er, som har han kun faa Timer, inden han gaar hjem til den
                            evige Glæde.Pastor H. og Proprietær B. har været her, men ingen maa komme ind;
                            Præsten ligger stille hen, man mærker, han føler sin Død. Jeg læste en
                            Salme for ham i Middags; han bad selv om «Alt staar i Gud Faders Haand»;
                            han vilde ingen højtidelig have, sagde han. Hvordan Fru K. kommer over
                            det, véd kun Gud, som lægger Korset, men som ogsaa sender Trøsten. Hun
                            fik saa ondt før; Gud hjælpe hende og sende hende sin Fred og Kraft! Det
                            vil han nok; thi hun hører ham til.Tyskerne skal husere slemt i Vejle; de kaster Købmændenes Varer paa Gaden
                            og gramser om dem, og de er der i den Mængde, at en fattig Urmager har
                            halvtresindstyve i Logis. I Dag har de afhentet Ribe Amtmand, nu faar vi
                            dem vel snart — dog i disse Dage er man kold og sløv for alt uden for
                            Hjemmet her og vor kære Præst.Den 14de.Jeg glemmer rent Krigen for alle vore huslige Sorger, uagtet jeg har
                            meget at melde. Der har staaet Gadekamp i Vejle, en Kone og flere Børn
                            siges at være skudte, man fyrede ind ad Vinduerne. Slaget var blodigt,
                            men Tyskerne hævner sig ved at lade Mænd og Kvinder arbejde paa deres
                            Skanser og køre Grus. Man siger, at Pastor S. og alle Jellinge
                            Seminarister kører Grus; jeg synes, det er for galt, til at man kan tro
                            det, og ingen Magt skulde faa mig til at køre Grus, saa tog jeg hellere
                            en Kugle i Hjertet! Doktor B. siger rigtignok, jeg tog den ikke, og idet
                            han sagde det, stak han mig med en fin Saks i Armen, og da jeg skreg,
                            raabte han: «Kan De se, De tog den ikke, naar De ikke en Gang kan taale
                            saadan en lille Saksespids i Armen uden at skrige.»I Vejle jager Tyskerne Folk ud af deres Senge og lægger sig selv deri, de
                            Uhyrer! Her fra Landsbyen sendes 37 Ægtvogne, fra Annekset 14. Præsten
                            ligger i den salige Tro, at vi har Vaabenhvile; vi maa jo holde alt
                            hemmeligt for ham. Det er en gyselig Tid. Vi kan ikke mere skrive til
                            nogen Kant, faar ingen Aviser, vi er skilt fra Verden og dens Larm, vi
                            lever af Rygter — det er en underlig Tilstand, men forunderlig spændende; Faren har noget
                            pirrende ved sig, som næsten er fængslende; jeg kan ikke forstaa mig
                            selv.Den 17de.Præsten har flere Kræfter, begynder at spise ogbliver lidt gnaven,
                            hvilket vi anser for gode Tegn; thi han har hidindtil været saa from som
                            en Engel. Borgmesteren i Ribe, som Tyskerne afhentede forleden, har
                            skrevet hjem, at Ribe maa belave sig paa Indkvartering, thi han vil ikke
                            indgaa paa deres skammelige Fordringer, han vil før lade dem tage selv.
                            De forlanger 6000 Rdlr. daglig i 6 Dage. Vor gamle Dyrlæge har været her
                            i Dag for at træffe Lægen. Han er en sød, gammel Mand; jeg har en
                            forunderlig øm Følelse for alle gamle Mænd siden Faders Død.Samme Aften, den 17de.Nu er Huset til Ro, det er min Vaagenat. Præsten sover saa sødt; jeg
                            sidder ved hans Seng og skriver, Notabene saaledes at Lampens Skin ikke
                            forstyrrer ham. Gid denne Søvn maa bringe Sundhed og Kræfter!Børnene og jeg gik i Dag en Tur; vi var paa Hjemvejen inde hos B.s.
                            Vejret var yndigt, Markerne begynder at faa et grønt Skær. Nu begynder
                            den Tid, jeg elsker, naar man glæder sig over hvert Græsstraa og lille
                            Blad i Grøfterne, der bliver ligesom levende. Der er ingen Tid paa
                            Aaret, hvor man mere paaskønner Guds Gaver i Naturen; senere hen bliver
                            man mere ligegyldig, som altid, naar man har for meget af det gode.I Dag er B. i Kolding med Leverance til Tyskerne. Hans Hansens Kone sagde
                            i Dag, at Udleveringen her fra Sognet blev i en Uge 2500 Rdlr. Det er da
                            sandt, at Tyskerne vilde
                            kujonere de danske til at arbejde paa Skanserne i og om Vejle.Den 18de. Frøken S. sidder ved min Side og spaar sig selv derefter skal
                            jeg til det; dog bliver jeg ikke længe oppe, da det er min Sovenat. Da
                            jeg vaagede til Kl. 6 i Morges har jeg Lov at være lidt søvnig, og jeg
                            har heller ikke Tillid til Kortenes Løfter og Fortællinger som
                            Husjomfruen, der tror paa dem som paa et Evangelium. Vor Patients
                            Tilstand er som i Gaar.Den 19de. *Jeg synes dog, vi kan kalde Præsten lidt bedre, uagtet Lægen ikke vil
                            vide af det. Hans Broder kom igen før, ganske uventet. Vi blev glade og
                            tænkte, han kom for at se til Broderen; men desto værre har Besøget en
                            mere alvorlig Grund. Han er flygtet for Fjenden, som skalter og valter
                            saa rædsomt i den Egn, at man kan fortvivle, naar man hører, hvad de
                            byder os danske. De tvinger alle Mennesker til at arbejde paa Skansen om
                            Frederits. Altsaa, de ikke alene fordrer, vi skal arbejde paa vort Lands
                            Fordærv, men at de skal stilles saaledes, at vore Kanoner i Frederits
                            nedskyder de danske først. Det er en Nidingsdaad, som Historien,
                            idetmindste ikke den nyere Tids Historie, ikke kan vise Mage til, og den
                            vil i Aarhundreder brændemærke den tyske Regering. Min Trøst er, at
                            Stormagternes Ære ej kan se paa det, thi det vilde ogsaa brændemærke dem
                            for Efterverdenen, om de stille saà paa slige Scener i kultiverede
                            Lande. Det er forfærdeligt!Onkel V. siger, at Kolding Borgere stod opstillede som Slagtekvæg for at modtage Ordrer fra
                            Tyskerne. De Stakler, de vil vist foretrække Kugler for Panden og
                            arbejder vel ikke, uagtet man siger, at Arbejdet gaar rask frem paa
                            Skansen. Tirsdag skal nok Slaget staa. De stakkels, stakkels Jyder, og
                            mit arme, ulykkelige Danmark! Naar vil dog Hjælpen komme?Den 20. Marts, Aften.I Krigstider gaar det underligt op og ned; nu siges der, vi har staaet os
                            udmærket ved Frederits, og at netop det, at de har brugt de danske til
                            Skansen, har opflammet vore Soldater, saa de har kæmpet som rasende
                            Mennesker og trængt Fjenden tilbage til Gudsø. Ligeledes ved Dybbøl
                            kastet dem 3 Mil tilbage og taget 2400 Fanger. At Østerrigerne har
                            kastet Vaabnene, og at Prøjserne maatte bankes frem, se, det er vel kun
                            Rygter, men af den Natur, som opliver, om de end er upaalidelige. Der
                            fortælles ogsaa om Oprør i Galicien og Ungarn, og at Tyskerne derfor
                            skal hjem at hjælpe; men det er vel ogsaa usandt. Garibaldi har nok
                            rejst sig i Italien, gid han vilde komme at hjælpe os!Den 22. Marts.Præsten er stadig bedre, Gud ske evig Tak og Lov! Det er jo paa den Maade
                            en yndig Paaske, vi her i Hjemmet gaar i Møde, men med Hensyn til Livet
                            udenfor Præstegaarden gaar det sørgeligt til for Øjeblikket. Ribe er
                            fuldt besat af Tyskere, det varer vist kun kort, før vi faar dem her.Den 5. April.Atter er der gaaet lang Tid. Mit Humør er tungt, og jeg føler ingen Lyst
                            til at skrive. Julie har tilbragt Paasken her, ogsaa sin Fødselsdag, og det
                            bliver vel den sidste, vi skal tilbringe sammen, thi til Maj flytter
                            hun, og saa er det Samliv endt, som alle har lykønsket os til, og som
                            har gjort, at vi aldrig har følt Skilsmissen ret. I de Aar, vort Hjem
                            har været opløst, har dog vore Pladser saa nær hinanden gjort, at det
                            har været os, som har vi levet sammen. Vi har delt hver Sorg og Glæde;
                            jeg tør slet ikke tænke paa den første Maj, som fører os saa mange Mile
                            fra hinanden, vi to, som er én Sjæl og én Tanke — dog, lad mig ikke
                            komme ind paa dette Thema! Nu er Præsten oppe flere Timer hver Dag; det
                            er yndigt at se ham saa rask.Om Krigen har jeg ikke skrevet længe, fordi utallige modsatte Rygter
                            mødes, som er kedsommelige at nedskrive, da man daglig hører, det er
                            Opspind; jeg kan ikke forstaa, hvem der laver sligt, men mit Herskab
                            siger, at det hører Krigstiden til, det var ligedan i 1848. Nej, jeg
                            vilde vente, til jeg fik noget afgørende og sandt, enten ondt eller
                            godt, og nu har jeg, Gud ske Lov, noget rigtig godt at meddele. Vi har
                            anden Paaskedag gjort brillante Affærer, en glimrende Sejr over en stor,
                            overlegen Magt og kastet Fjenden tilbage med uhyre Tab. Dynger af tyske,
                            saavel saarede som døde, ligger paa og om Dybbøl Skanse.Bladene myldrer af Breve og Beretninger, som er mageløse at læse om, men
                            er umulige at gengive. Det kan formelig flamme i mig, naar jeg læser om
                            Livet derovre; jeg kan ikke andet end ønske mig midt i det, dog helst
                            som Kriger. Vi har ogsaa taget nogle Husarer nede i Vejle-Egnen, dog husker jeg
                            ikke hvor mange. I det hele begynder vore Udsigter at lysne, uagtet
                            Tyskerne bliver mere uforskammede; nu venter vi Svenskerne, og vi faar
                            mange Beviser paa andre Landes Medfølelse for vor Sag, og det er altid
                            opmuntrende.Udholdenheden her i Jylland er rørende, thi om Tysken end udsuger os og
                            røver nok saa meget, kender Jydens Udholdenhed ingen Grænse; han haaber
                            stadig paa de lyse Dage og den retfærdige Sag, som Gud nok vil hjælpe.
                            Paa mit elskede Sjælland forekommer det mig, at Modet er svagere og
                            Stemningen mere trykkende. Jeg er i det hele kommet til den
                            Overbevisning, at Sjællænderen har mere Varme straks, men opgiver Sagen
                            hurtigere, hvorimod Jyden er langsommere, men mere sejg og udholdende i
                            Følelsen, som brænder med mindre Glød, men derfor med stadigere Ild, som
                            ikke forbrænder sig selv.Den 6. April.I Dag har Pastor B.s været her; jeg kan godt lide det Par. Aftenen var,
                            skønt kold, meget smuk. Himlen var saa luerød, at jeg fik Lyst til at
                            synge: «Did, hvor Solen gaar ned, bor min Lykke». Thi saadan en Himmel
                            maa Ingemann have set i sin Tanke, da han sang om «Slottet i Vesterled,
                            der stod mageløs bygget med de gyldne Fløje», eller rettere «smykket» og
                            af «Vor Herre bygget». Jeg elsker Ingemanns Morgen- og Aftensange med
                            den dybe religiøse Følelse i hver Linje; vi forstaar dem saa godt her i
                            den stille Præstegaard paa Heden.I Gaar kom her tre Ægtvogne forbi; Folkene kom ind og fortalte os en Del varme
                            Beretninger fra Als, hvor de kom fra. De var fra Horsensegnen, og efter
                            Bestemmelsen skulde de kun være paa Als 24 Timer, men saa tog Tyskerne
                            dem i Brug i 3 Uger, og de kom kun hjem ved at liste sig bort en Nat. De
                            havde hverken Mad til sig eller Hestene, og naar de bad Tyskerne derom,
                            svaredes der, de kunde jo stjæle. De var saa forsultne og fik Mad baade
                            til sig selv og Hestene.I Nat drømte det mellemste af Børnene, at hun bivaanede et stort Slag,
                            hvor hun saá Vorherre i hvid Dragt førende de danske, senere saá hun et
                            mindre Slag, hvor Vorherres Haand kom ud fra Himlen og hvilede over de
                            danske.Den 8. April.Det gaar blodigt til ved Dybbøl; man kan ikke andet end ængste sig, de
                            skyder Dag og Nat og har taget nogle skjulte eller lukkede Skanser, jeg
                            véd ikke, hvad det er, men slemt er det da, thi man mener, de gennem dem
                            kan skade vore Skibe. Gud i Himlen! Frels os fra, at de tager Als, thi
                            det blev et forfærdeligt Blodbad; over vor halve Armé er dér, tænk alt
                            det dyre Blod, som skulde flyde! Det var den forfærdeligste Ulykke, som
                            for Øjeblikket kunde ramme Danmarks Hjerte. Tre Fjerdedele af Sønderborg
                            er brændt; det gaar forfærdeligt til dernede.Den 24de.Hvad vi saa længe har frygtet er nu sket, Dybbøl er taget af Fjenden, og
                            en Kamp saa blodig, at man kan gyse ved Tanken derpaa, har fundet Sted.
                            Vore elskede Soldater har kæmpet med et Mod og en Udholdenhed som gør baade dem og os Ære, og
                            maaske ingen Nation staar saa højt for Tiden i fremmede Magters Øjne som
                            den danske. Hvor stort Tabet er vides ikke endnu, man anslaar det til
                            5,000 med døde, saarede og fangne. Megen Sorg er trindt om i Landet,
                            mange Enker og faderløse fjern og nær, alligevel er Modet og Troen paa
                            Guds Naade imod os ikke tabt endnu, uagtet 40,000 Mand i disse Dage
                            rykker op i Jylland, som allerede er besat til Viborg, og truer med at
                            overskylle hele Landet.Det er gribende at læse Beretningerne om Kampen ved Dybbøl. Det kan skære
                            i Hjertet at læse om Lidelserne i Hæren, ja dybt i Hjerteroden smerter
                            det, om end vore Soldater staar med Glorie af Mod, Tapperhed og
                            Udholdenhed. Løjtnant Anker, som har udmærket sig saa meget, er taget
                            til Fange, men har i den Grad udmærket sig ved sit Heltemod, at han har
                            indtaget Fjenden og alle; Prinser o. s. v. sender ham Deputationer, som
                            skal tolke deres Beundring og indbyde ham til Hoffet i Berlin, en Ære,
                            han vist betakker sig for. Der staar i Avisen, at han i Hamborg kun vil
                            tale dansk, og at alle løber efter ham for at se hans Helteskikkelse.
                            Indtil det sidste blev han tro ved Forsvaret af sin Skanse Nr. 2, som
                            han, da alt var tabt, selv fornaglede Kanonerne paa, inden han gav sig
                            til Fange. Han har nu i to Maaneder forsvaret den med et Heltemod, som
                            søger sin Lige.Altsaa — nu er Jylland okkuperet, og Himlen véd, hvor længe vi kan sidde
                            i Ro. — Her i Hjemmets lune Rede har vi det fredeligt og godt, vi har
                            haft travlt med Haven. Jeg fulgte Julie paa Vej i Morges for sidste Gang; paa Søndag tager
                            hun derfra, vi var begge vemodige og tunge om Hjertet. Storebededag var
                            jeg i H. med Pastor B., vi kørte lige til Kirken, hvor Julie og alle
                            Herredsfogdens mødte mig. Vi fik en dejlig Prædiken; i det hele var det
                            en smuk og højtidelig Gudstjeneste, som maatte gribe alle. Talen blev
                            som Følge af Tiden holdt i politisk national Aand, Præsten sagde, hvad
                            der ogsaa er sandt, at det vilde være en Hykler, som i denne Tid sagde,
                            han tænkte mere paa det himmelske end det jordiske Hjem, og den Synd
                            tilgav Gud os, som selv havde indblæst i vore Hjerter den helligste af
                            alle Følelser, den for vort Fødeland. Han udviklede det saa smukt og bad
                            Gud sende os Naade og Velsignelse, saa vi beholdt det rette Mod, nemlig
                            Taalmod; hu ha, det kan vi alle trænge til!Den 30te.H—sted er stærkt besat af Fjenden, hver Gaard har Indkvartering. Vi er jo
                            heldigt stillet, at vi ikke ligger lige ved Landevejen, thi skønt
                            Fjenden til alle Sider farer paa Krys og tværs gennem Sognet, er
                            Præstegaarden fri. Frederits er rømmet af de danske og besat af tyske,
                            det er et nedtrykkende Budskab. Nu er vi stakkels Jyder i tysk Vold,
                            alle vore Jenser er dragne fra os. Gud være lovet, nogle af dem er endnu
                            i god Behold; det vilde jo ogsaa være forfærdeligt, uden Resultat at
                            lade dem slagte, som det skete ved Dybbøl med vore modige, trofaste
                            Krigere.I Gaar var vi paa det smukke S—skov; Vejret var rædsomt, men Skoven staar
                            i tyk Knop lige til Udspring, og Skovbunden er det dejligste
                            Blomster-tæppe. Hvor denne
                            Tid paa Aaret er henrivende, naar hele Naturen, ja hvert et lille Blad,
                            taler om Opstandelse og Udødelighed; vi har jo altid alvorlige Tanker i
                            denne Tid — selv om man kan spøge og le lidt udvendig; kommer man i
                            Naturen, faar man Haab og Trøst. I Morgen kommer Julie og bliver her en
                            Tid; skønt jeg glæder mig saa uendeligt, er det dog med vemodig Følelse,
                            jeg tænker paa hende.Den 2. Maj.Det gaar forfærdeligt til i disse Dage, vore Affærer er saaledes paa
                            Spidsen, at det enten maa bære eller briste. Til alle Sider tykt besat
                            af Fjenden. Postgangen standset, ingen Breve eller Aviser. Vi faar kun
                            Nyhederne gennem usandsynlige Rygter, saaledes i Gaar fortaltes: at
                            Kongen var slaget ihjel af Københavns Pøbel, da Frederits var rømmet;
                            andre sige? den blev rømmet paa Grund af en engelsk Note.Den 10. Maj. Tyskerne sværmer rundt til alle Sider i Egnen og tager Folks
                            Heste; saaledes har de taget Nabopræstens Heste; det er næsten
                            ubegribeligt, de ikke har fundet Vej til vor Præstegaard, vi venter dem
                            dagligen, men de udebliver. Jeg har læst en Prædiken og bragt et
                            Sigtebrød til den fattige Kone, ogsaa hun er mere syg end ellers og den
                            fjollede Datter mere fjollet, alt er tungt at tænke paa. Stadig de samme
                            Rygter om Vaabenhvile, fransk og engelsk Flaade; det opløser sig nok i,
                            at den østerrigske Flaade er kommen op i Nordsøen. Maanen skinner saa
                            yndigt ind til mig; det er saa underligt at se ud i den stille,
                            fredelige Natur, følende
                            sig som udenfor Verden og dog vidende sig saa nær ved Ufreden; en grel
                            Modsætning!Den 19. Maj.Da Karlen skulde til Ribe Dagen før Pinse, bestemte Julie og jeg at tage
                            med, da de har ventet os i hver Ferie, fra vi kom til Egnen, at
                            tilbringe vor Fest der.Ved Ribe Anlæg mødte jeg den første Tysker; det gør et underligt Indtryk
                            at se den første Fjende Ansigt til Ansigt, jeg har aldrig følt det før,
                            men noget hidtil ukendt rørte sig i min Sjæl. Til Familien B. kom vi til
                            Kaffe og Frokost, overalt vrimlede af Tyskere. Da vi holdt udenfor,
                            raabte Borgmesterens Fuldmægtig, vi skulde skynde os at køre tilbage med
                            Vognen, thi de tog alt, hvad de saà, den Dag af Heste og Vogne. Kusken
                            fòr af Sted med Vognen uden at bede, jeg vilde været med, men Julie og
                            Fru B. trak mig i Benene og vilde ikke høre tale om Afrejse.Efter Frokost gik vi ud og saà lidt paa Fjenden, der stod for os i alle
                            Nationers Skikkelse. De saà afskyelige ud, og selv Officererne sagde,
                            det var Bærmen af den tyske Armé. Det er interessant nok at se de
                            forskellige Folkeslag, flere var næsten sorte, saa mørke var de, og
                            mange vilde Kroater, der mere lignede Dyr end Mennesker.En fattig Kone havde i de Dage mistet sit Barn i Ribe og var gaaet ind
                            til Nabokonen, som havde saa mange dejlige Blomster, for at bede om
                            nogle at pynte det lille Lig med. Hun fik Afslag, da Konen solgte sine
                            Blomster og ikke vilde give dem bort. Kort efter aabnedes Døren, og en
                            vild, tysk Flok styrtede ind, afskar alle Blomsterne, som de pyntede
                            deres Hatte med, og fòr derpaa atter ud, og ind hvor det lille, fattige
                            Barn laa Lig i sin Kiste. Da de saà Liget, faldt de alle paa Knæ og bad
                            en Bøn, derpaa tog de Blomsterne af Hattene og strøede paa Barnet, saa
                            Blomsterne kom alligevel paa rette Sted. Det var et forunderligt Træf,
                            ret som om Guds Finger havde ledet Tyskernes Gang.Man bliver lidt blød om Hjertet, naar man hører om menneskelige Følelser
                            hos de Asner. Saaledes fortalte Fru B., hun en Dag havde set en tysk
                            Soldat ligge udenfor Kirken med foldede Hænder, hensunken i Bøn, og en
                            Soldat havde gaaet og grædt paa Kirkegaarden. Sølle Bæster! De bliver
                            jagede som Hunde fra Sted til Sted og lider maaske af Hjemve. De Menige
                            har jo kun at lyde, men de, som leder Røvertoget, over dem komme
                            Straffen, som er Herrens! Vi er smaa og hjælpeløse Stakler.Som sagt, der myldrede af Tyskere og alle saà ækle ud; de myldrede i
                            Haven, hvor de laa og pjaskede, dels i Baaden og dels i Vandet, som de
                            lod til at synes om. De har den Dyd, at de er renlige, og de gør ikke
                            andet, naar de er i Kvarter, end vadske og børste sig. De sang med
                            stygge, underlige Stemmer, skreg og hylede som vilde Dyr.Pinsemorgen stod vi op for at gaa i Kirke; som vi stod færdige til denne
                            Vandring, kom Fru A. for at indbyde os til Aften og tillige bede os for
                            at se 400 Østerrigeres Ankomst til Byen.Vi vilde nu i Kirke, og skønt hun gjorde alt for at animere os til at gaa
                            efter Fjenden i Stedet for efter Gud, blev vi dog vort Forsæt tro og lod os ikke rokke, men gik
                            til Domkirken, hvor vi hørte en dejlig Prædiken af Provst B. Da han var
                            midt i den, hørte vi klingende Spil, og med fuld Musik holdt Tyskerne
                            deres Indtog; de stillede udenfor Kirken, saa Provsten maatte afbryde
                            sin Tale. De drog ind med den «tapre Landsoldat», hvorpaa de ved Kirken
                            spillede en Salme, medens de alle knælede ned med Hænderne for Øjnene og
                            bad.Jeg følte en forunderlig bitter Følelse i mig, medens tunge Taarer
                            trillede ned ad Kinderne; Modsætningen var saa grel — den høje, dejlige
                            Pinsefest, og den for os saa haarde Fjende, knælende Side om Side,
                            fejrende samme Fest, bedende til samme Gud som vi — det var bitre
                            Følelser, som kom i Hjærtet! —Om Aftenen i Selskabet var Familjen, vi besøgte, i den Grad begejstrede
                            over deres Logerende, «Baron de la M.», at de forekom os som halve
                            Tyskere. I det hele ærgrede vi os over det Mylder af pyntede Damer, thi
                            de kunde i Sandhed ikke gøre mere Stads, om det havde været danske
                            Tropper, end de her gjorde af de fjendtlige med Hensyn til Pynt,
                            Koketteren og Spadseren; det havde været Damerne til større Ære, om de
                            havde siddet hjemme bag nedrullede Gardiner.Fru A. stod med hele Overkroppen ud ad det aabne Vindu for at se efter de
                            smukke Officerer og var næsten vred paa os, fordi vi foretrak Kirken for
                            den Fornøjelse. —Vi var i høj Grad udbudne og blev vist en mageløs Gæstfrihed i de Dage;
                            vi kunde næsten ikke overkomme de mange Indbydelser Formiddag, Middag og
                                Aften, ja endog den
                            Dag, vi rejste, blev der gjort Sel skab for os, som vi da ikke deltog i.
                            Folk var i høj Grad venlige, og vi morede os yndigt tidlig og silde,
                            ikke mindst hjemme i den smukke Havestue med den romantiske Udsigt ud
                            over den dejlige Have, hvor alt stod i fuldt Flor.Det var ogsaa ganske morsomt at se de mange Tyskere, uagtet jeg hader de
                            Bæster, og der var noget i Ripensernes Jubel, som stødte min finere og
                            ædlere Følelse og min Danskhed. —Doktor B. havde tre i Logis; at de var gode imod dem var meget naturligt,
                            men det Lefleri mellem de unge Damer og Officererne stødte os alle,
                            uagtet vi godt kunde se, der stak en Skønhed næsten i hver
                            Løjtnantskjole. En Dag var der Concert, Officererne havde skrevet
                            Program til alle Familjer, vi fik ogsaa et, men vilde ikke nedlade os
                            til at give Møde; der var saamænd ogsaa nok foruden os. De spiller
                            udmærket, jeg har aldrig hørt dejligere Musik end Østerrigernes, de har
                            nogle aparte, klangfulde Metalinstrumenter.Den 24. Maj. Da jeg før sad og skrev til Maja, kom der Bud efter mig; der
                            var kommen en østerrigsk Officer for at bestille Kvarter til 14 Mand,
                            hvoraf vi skal have en Hauptmann og hans Oppasser. Det er et Tordenslag
                            for os alle, men herved er intet at gøre. Herredsfogden var med. Her var
                            en udmærket Scene mellem Pastor K. og ham, som jeg aldrig vil glemme.
                            Præsten førte Tyskeren hen for Frederik VII's Billede og sagde: «Ja, her
                            ser De vor elskede afdøde Konges Portræt, hvis Minde lever i alle danske Hjerter; De
                            maatte ønske, De havde en saa folkekær Konge hos Dem.» Derpaa førte han
                            ham hen til Eugène Beauharnais og sagde: «Og her ser De Franskmanden;
                            til ham staar nu vort Haab». Tyskeren bukkede og saà gal ud. Jeg fandt
                            det udmærket, men Fru K. blev ulykkelig for det, og senere kom Kusken
                            ind med den Hilsen fra Herredsfogden, at den tyske Officer havde sagt,
                            at, havde han ikke set, Præsten var syg, havde han ikke taalt hans
                            Bemærkning, og han vilde bede ham være forsigtig med næste Officer, da
                            det ikke var sagt, han vilde taale slig Tale.Den 28. Maj.Nu er altsaa Huset fyldt med Tyskere, og hvad vi længe har ventet som
                            noget forfærdeligt, er nu sket, og som det saa ofte gaar i Livet, nu vi
                            er i det, er det ikke saa slemt.Vor Hauptmann er en smuk og nobel, høj, ung Officer med et rart,
                            alvorligt Ansigt; han er forgudet af sine Soldater, som sagde, de brød
                            sig ikke om godt Kvarter selv, naar blot han fik et godt Logis. Hans
                            Oppasser er ogsaa rar, han hedder «Gallus» og gaar hele Dagen i
                            Køkkenet; det er forbavsende, hvor han og Pigerne — især Kirsten — kan
                            forstaa hinanden, han taler tysk, hun dansk og stundom — han dansk og
                            hun tysk, et malebarisk Sprog, som de dejlig gensidig forstaar. Her er
                            Liv i den ellers rolige Præstegaard; da han er Bataillonschef, stiller
                            alle Soldaterne hver Dag her i Gaarden og præsenterer sig for ham.
                            Forleden fik de alle Lønning, det var morsomt at se, og den Dag var vi
                            alle, store og smaa, med Næsen paa Ruden. Soldaterne ligner vore Jenser og
                            ser skikkelige ud, sølle Stakler, som er sendt saa langt fra Hjem og
                            Slægt for at slagtes!Vor Hauptmann var forleden i Ribe og kom hjem med Skødet fuldt af Kager
                            til Børnene og Sukkergodt, hvad der forskaffede ham et Besøg af dem
                            Dagen efter; han kyssede lille Hans tre Gange. Han har et Gods i
                            Steiermark, er gift og har en lille Søn som Hans, derfor holder han saa
                            meget af ham. Forleden viste han Præsten et Billede af vor «tapre
                            Landsoldat» og den kongelige Familie og ytrede, vi havde ingen bedre
                            Venner end Østerrigerne, som ikke mere vil slaas med os, men vende hjem,
                            naar Vaabenhvilen er endt.Den 30. Maj.Alt gaar sin Gang, vi ser Tyskerne paa alle Kanter, men her er de
                            skikkelige og Soldaterne morer sig prægtigt. Saaledes var forleden en af
                            dem klædt ud i en af Pigernes Dragt og gik om som Dame med hele Sværmen
                            efter sig. Disciplinen er streng, en af Soldaterne har siddet to Nætter
                            i Klokketaarnet, fordi han kom for silde hjem, og en har ligget lænket
                            af en anden Grund, som jeg ikke kender. Vor Hauptmann kom atter i Gaar
                            hjem med Kager til Børnene, vi finder ham stadig yndig og nobel i sin
                            Færd, og han synger saa dejligt; Pianoet er flyttet ind i Salen til hans
                            Afbenyttelse.I Gaar havde vi Besøg af to østerrigske Officerer, som kom for at besøge
                            Hauptmannen, der var bortrejst. De kom da kun til Salen, hvor Præsten
                            stoppede dem, de klagede over Kedsomhed, de sølle Bæster; ingen her vil
                            have med dem at gøre. Vi gaar i stor Frygt for Elses Søn, han er den eneste i
                            Sognet, som ikke lader høre fra sig; gamle Else er nær ved at dø af Sorg
                            og er hoven af Graad, stakkels gamle Else! Jeg kan ikke udholde at se
                            den Sorg og de Taarer.Den 2. Juni. *Nu er vi begyndt paa Aarets yndigste Maaned, men Tyskerne har nok i Aar
                            taget vor Sommer, thi det fryser om Natten, og om Dagen gaar vi rundt
                            med forfrosne Ansigter uden at føle en mild Luftning fra nogen Kant. Vi
                            er bleven lidt bange for vor Hauptmann, thi Rygtet fortæller nu, han er
                            saa streng mod sine Soldater, og at han stundom faar som Bersærkergang
                            af Heftighed, saa vi er lidt urolige ved Tanken om at Vaabenhvilen snart
                            er udløben, og at han saa som et rasende Menneske kommer ind og
                            ødelægger og plyndrer alt.Der er i det hele noget uhyggeligt ved Tanken om, at vi snart igen skal
                            have Krig, til alle Sider er vi omringet af en mægtig Fjende. Hans hele
                            Opførsel under Hvilen har her været beskeden og human, han vil ikke
                            engang have mere end èt Vokslys tændt om Aftenen og vil ikke have Salen
                            for ej at berøve «Damerne» Instrumentet, en Beskedenhed, som er større
                            end man kan vente den af en Ven, end sige af en Fjende.Den 6. Juni.Dagene svinder i ensformig Ro uden politisk nyt, Østerrigerne opfører sig
                            godt, og vor Hauptmann er rar, skønt vi har været vred paa ham, thi han
                            har skudt vor Gøg og oven i Købet hængt den op i Gaarden paa en Dør som Trofæ. Først var
                            han paa Jagt efter den i Haven, — denne vor kære Nattergal, som vi holdt
                            af. Han laa som en kaad Dreng helt hen ad Gangen for at se, hvorfra den
                            kukkede. Han har sagt til Pastor B., han ikke kunde sove for den om
                            Natten, saa snart han lukkede Øjnene, hørte han det «Kukkeri». Han har
                            noget barnligt ved sig og morer sig i al Uskyldighed, leger med sine
                            Soldater, mader Høns og Ænder, springer over Snore og ser paa, at
                            «Svip», Pastor B.s Hest, bliver striglet 2 Gange om Dagen, hvilket han
                            har givet et Par Soldater Ordre til udføre; vi er bange, han tager hele
                            «Svip», naar han har faaet ham smuk nok.I Gaar var der stor Fest i Stenderup, vore Piger var budt med til Bal,
                            men de hverken vilde eller maatte; Hauptmannen kom først hjem Kl. 5 i
                            Morges, det var ikke for tidligt; de lod Raketter gaa op i Aftes.Den 9. Juni. *I Nat er alle vore Tyskere rejste, og her er bleven Ro og en underlig
                            Tomhed i Huset, ja lille Hans gaar endog og græder, fordi de er borte,
                            men haaber nu paa dansk Indkvartering. Vi var alle lidt vemodige ved at
                            se dem drage bort, thi dels har de opført sig skikkeligt og dels hører
                            det ikke til den menneskelige Natur — i det mindste ikke her i Danmark —
                            at vedblive med at nære Had. Krigen er unaturlig, og det er
                            forunderligt, den Tid ikke kan komme, da det ene Menneske ikke skal
                            myrde det andet. Østerrigerne holder af de danske, de hader Prøjserne,
                            siger de, og er kede af den hele Krig, de vil ikke slaa paa vore
                            Soldater, men bliver næppe
                            fri, der er vist ingen, der spørger dem om hvad de vil. Gallus
                            (Oppasseren) var meget bedrøvet i Aftes og forsikrede, at nu gik de den
                            visse Død i Møde i Stedet for at komme til Hjemmet, som de sukkede efter
                            og havde haabet at komme til efter Vaabenhvilen. Det ser uroligt ud, men
                            vi véd hverken ud eller ind. Vor Hauptmann kom ikke og sagde Farvel, men
                            efterlod et Brev, hvori han bad Præsten hilse «den beiden Damen» —
                            (Julie og jeg) og sagde, han «kyssede vore Hænder» — en Talemaade, han
                            altid brugte, naar han bød Farvel; vi følte os jo smigrede over
                            Venligheden, den lød saa ridderlig; her i Landet kysser Herrerne ikke
                            paa Hænderne. Det er saa ynkeligt, at de sølle Østerrigere endelig skal
                            bankes til at slaa paa os danske, naar de meget hellere vil være vore
                            Venner.Samme Dag senere. * Hvor stor var ikke min Forundring i Middags, da jeg
                            stod ved Vinduet og vor Hauptmann kom knaldende ind i Gaarden og med
                            glædestraalende Ansigt svingede Hatten til Vinduerne som en god gammel
                            dansk Ven. I «Vejen» havde de faaet Kontraordrer, derfra skulde de vende
                            tilbage til Kvarteret og blive endnu 14 Dage, da Vaabenhvilen er
                            forlænget. De var alle saa glade og, ubegribeligt nok, jeg syntes ogsaa,
                            her blev Lystighed i Præstegaarden, og at vi baade ude og inde med
                            livlige Følelser saà vore tyske Kammerater drage ind i Gaarden. Julie og
                            jeg mødte senere hele Regimentet, som kom marcherende, Soldaterne
                            nikkede glade til os som Venner, der længe har været skilte. Der er
                            noget glad gemytligt og i høj Grad godmodigt ved Wienerne, som minder mig om mine
                            elskede Københavnere. De Stakler! De vil saa nødig slaas med os, nu
                            bliver de vel fri.Den II. Juni.Medens Julie læser den franske Lektie med de ældste Børn, fordi jeg har
                            spillet med lille Jenny, vil jeg skrive lidt i min Dagbog. I Gaar talte
                            jeg første Gang med vor Hauptmann, thi her i dette danske Hus undgaar vi
                            alle Møder og nøjes med en Hilsen uden Ord. Julie og jeg spadserede i
                            Haven og vilde gaa ind for at faa lidt Skygge i det store Lysthus men
                            blev meget alarmerede, da Hauptmannen sprang os i Møde som en Raket og
                            indledede i den Grad en dyb Konversation om Krig og Fred, om Dans og
                            Kortenspil, om Hjem og Børn, som han forsikrede, han elskede af ganske
                            Hjerte. Han er mageløs livlig, men pludrer saadan paa, at man næsten
                            ikke kan følge ham; det er vist, fordi han saa sjelden taler, saa skal
                            han have sagt saa meget; det var, som man tog Tappen af en Tønde, men
                            naturligvis er det god Vin, som kommer fra Tønden. Han er vakker baade
                            at se og høre paa, og Samtalen varede ikke kort, vi fik meget at vide,
                            men blev afbrudt af Stupigen, som kom og kaldte til Bords. Han fulgte os
                            til Døren og gentog Ordene fra Brevet: «Ich küsse ihnen die Hände», — et
                            Wienergalanteri, som hos os lyder saa gammeldags; men yndig er han.Vi døde ikke i Synden, da vi kom ind, og de sagde alle med Pastor B. i
                            Spidsen, at vi havde nok ikke løbet fra ham, men efter ham; vi gav Svar
                            til Gengæld og sagde, at vi vilde gøre hvad der stod i vor Magt, for at
                            faa en lignende, salig Time.Den 14. Juni.I disse Aftener har vi haft komiske Scener med vor Hauptmann. Han kom i
                            Søndags hen til Køkkendøren, hvor Julie, Børnene og jeg stod, og spurgte
                            om vi holdt af «Feuerwerk»? Hertil svarede vi «Ja» uden at tænke videre
                            derpaa. Vi mærkede nok, han og Oppasseren havde travlt med at arrangere
                            noget og hørte omsider, de agtede at afbrænde et Fyrværkeri til Ære for
                            os. Der var Bal i «Stenderup», men Kl. 10 kom Indbydelsen til os om at
                            træde ud i Haven, og Hauptmannen var gaaet fra Ballet for at antænde
                            Fyrværkeriet. Folkene, Børnene, begge Præsterne samt Julie og jeg mødte
                            paa Plænen; men trods alle Anstrængelser vilde det ikke tænde, og efter
                            et Par Timers forgæves Venten gik vi ind, ledsaget til Døren af
                            Hauptmannen, som baade var flov og gal i Hovedet.For at give Vreden Luft gav han sig til at udskælde en fuld Soldat, som
                            ogsaa havde forladt Festen og foretrak at være Tilskuer af Fyrværkeriet.
                            Han blev jaget ind ad den ene Dør og kom ud ad den anden, saa han
                            tilsidst for Ulydigheds Skyld skulde have rigtig Straf, og vi maatte
                            have den rare Pastor B. ind for at bede godt for ham. Pigerne havde
                            lukket ham til Side, og det var næsten komisk at se vore danske
                            godmodige Piger slæbe af med den døddrukne, tyske Soldat, for at denne
                            skulde slippe fri for Hauptmannens Straf — ventelig at ligge krum, thi
                            det er det sædvanlige.I Aftes tordnede og lynede det stærkt; vi fik Omelet, og vor Hauptmann
                            fik ogsaa et Stykke op; af Glæde over det — thi han er en stor Slikmund
                            — tror jeg, han sprang
                            lige op af Sengen for igen at arrangere Fyrværkeri, thi i Seng var han,
                            da Pigen bragte ham Omeletten.Kort efter raabte Gallus ind ad det aabne Havevindue: «Nun geht das
                            Feuerwerk», og ud kom hele Familien atter trods de flammende Lyn og
                            Regnen, der dryppede fra alle Blade.Scenen fra forrige Aften fortsattes, vi ventede og Krudtet futtede, men
                            vilde ikke tænde. Nu tog Hauptmannen det Parti, ikke at blive vred, men
                            forene sin Latter med vor og ledsagede os atter til Døren med Løftet om
                            det en anden Aften. Forrige Aften sagde han: «Morgen ganz gewiss», nu
                            sagde han: «Morgen vielleicht».Maggi og jeg saa hvad der var skjult for de andres Blikke, at han var i
                            dybeste Negligé, thi den store Kappe blæste til Side og lod os skimte
                            den hvide Dragt underneden.Den 16. Juni.Den Dag, Pastor B. rejste, kom der en straalende østerrigsk Officer til
                            Gaarden, og kort efter fik vi Bud fra Hauptmannen, om Fruen var hjemme;
                            travlt fik vi med at gøre fint, da vi anede Besøg. Omsider aabnedes
                            Døren og ind traadte — ikke vor Hauptmann, som aldrig har haft Benene
                            inden for vore danske Døre; men den fremmede, der præsenterede sig selv
                            som Hauptmann — jeg husker ej det malebariske Navn; han logerede paa S —
                            skov og mødte som Oldgrandsker for at faa Oplysning om en stor Runesten,
                            der staar ved Kirken. Det var heldigt, Fru K. vidste den latinske
                            Inskription, og nu maatte vi rask tale op med ham, saa godt vi tre Stympere
                            formaaede. Vi viste ham Stenhamrene, og han saa paa Malerierne o. s. v.Han var en smuk Mand med et gyselig strengt Blik, et rigtig Fjendeudtryk,
                            vel høflig og gentil, men med et Udtryk i Øjet, som om det vilde være
                            ham et lige saa let som behageligt Arbejde, at bore en Dolk gennem os
                            alle tre. Jeg kan ellers ganske godt lide, naar en Fjende møder som
                            Fjende, thi jeg har altid fundet, at Østerrigerne er for sødttalende.Nu rejste vor Hauptmann til Ribe, naturligvis for at købe et nyt
                            «Feuerwerk».Den 27. Juni.Mange Dage er forløbne, siden jeg sidst skrev, Tyskerne er rejste, og før
                            Afrejsen havde vi to Gange «Feuerwerk». En Aften gik jeg nede i Haven,
                            vor Hauptmann og «Gallus» kom hen til mig for at spørge om jeg vilde se
                            «Feuerwerk», jeg bad, om jeg maatte hente de andre, som ogsaa kom alle
                            Mand, endog Fru K., hvilken sidste holdt sig i tilbørlig Afstand.
                            Raketterne gik godt og tabte sig i Himlen som Stjerner, Børnene var
                            henrykte, thi de har jo aldrig set sligt, og jeg, sølle Stakkel, fik
                            ligesom lidt Tivolifornemmelser, uagtet jeg ikke fandt Lighed mellem her
                            og der, men det er saa længe siden jeg har været med til lidt Gøgl.
                            Raketterne blev skudt ud med Hauptmannens egen Haand og gik godt og
                            højt, hvorimod en Troldkælling ikke vilde tænde. Et Par Kanoner gik
                            godt, men et Ildhjul faldt ned af Træet, hvori det var hængt op, netop
                            som det gik allerbedst. Hele Haven stod i Røg og Damp og myldrede af
                            Østerrigere.Det var forunderligt nok at se vor stille, danske Præstehave omskabt til et Tivoli og alle
                            de glade tyske Soldater mellem os danske, de hoppede og klappede for
                            hvert Knald. Wienerne minder mig altid om Københavnerne, det samme
                            barnlige godmodige og glade som mine elskede derhjemme over Sø og salten
                            Vove.Den i saa høj Grad udpræget dansksindede Pastor K., bestod en haard Kamp
                            mellem sit Had til Tyskerne og sit gode Hjerte, som ikke tillader ham at
                            hade det enkelte Individ.Den Aften var Hauptmannen ret i sit Es, fordi hans «Feuerwerk» endelig
                            lykkedes. Han indbød os til at gæste sin Familie i Østerrig, saa skulde
                            han rigtig more os, han antager vist, at det i det mindste er Julies og
                            min Opgave blot at more os, thi han taler kun med os om Dans og
                            Lystighed, han finder, vi faar for lidt af den Slags.Den Aften var han fornøjet baade med os og sig selv, thi han lovede os to
                            lignende Aftener, og det i langt større Stil. Næste Dag kom Gallus
                            henrykt løbende til os og fortalte, de havde faaet Vaabenhvile i to
                            Maaneder, og hans Herre rejste til Halsted lige saa henrykt for at
                            udbede sig Permission for med Gallus at tage hjem til Østerrig i den
                            Tid. Gallus var helt forvirret af Glæde ved Tanken paa Besøget hos Fader
                            og Moder, han klappede i Hænderne, og Herren kørte lige saa glad til
                            H—sted. Dog — Glæden fik en brat Ende, han kom meget bedrøvet og
                            nedslaaet hjem, Rygtet var usandt, som havde staaet i «die Presse»,
                            Afmarchen var bestemt til to Dage senere.Den sidste Dag var Præsten med Frue og Julie i Ribe, jeg skulde blive hjemme for at
                            indgyde Fjenden Respekt. Julie havde om Morgenen talt med Hauptmannen
                            nede i Haven, hvor han havde lovet at vente med Antændelsen af
                            Fyrværkeriet, til de kom hjem, dog kunde dette Løfte ikke holdes, thi de
                            skulde tidlig op for at afmarschere næste Dag; de ventede en Time men
                            saa blev det futtet af.Der var den Aften saa mange Østerrigere, at Tonen blev altfor munter, og
                            Børnene og jeg maatte trække os tilbage til den lille Lund, da jeg ikke
                            fandt det passende at staa i al den Komers. Saavel Gaardens Folk som
                            Tyskerne var saa kaade, og mange fremmede var strømmede til, omkring fra
                            Sognet, baade tyske og danske. Tyskerne var vemodige ved Afskeden fra
                            Sognet, hvor de har haft det godt under den lange Vaabenhvile, dog
                            mindre end første Gang. Hauptmannen bad Præsten om Tilladelse at skrive
                            og sende «Kleinigkeiten», naar han kom hjem til sit Gods.Dagen efter kom 4 stakkels Østerrigere, som havde ligget paa Haderslev
                            Lazareth. De kom for at spørge om Vej, og saá lidende, syge og bedrøvede
                            ud. Jeg maatte gaa, fordi jeg kom til at græde og løb lige mod Julie,
                            som gik af samme Grund. De fik Kaffe og Frokost i Overflødighed, og jeg
                            mindedes Skriftens Ord: «Hungrer din Fjende, giv ham Mad; tørster han
                            giv ham Drikke». —Det var netop denne Tanke, som rørte mig; de sad her
                            ved Fjendebord, vildfarende, lidende og ulykkelige, de Stakler, i et
                            fremmed Land, langt fra alt hvad de elskede. Denne Medlidenhed med
                            Fjenden er en forfærdelig Følelse! —9. Juli.Vor noble Hauptmann med sine Folk drog gennem Halsted forleden; den Nat
                            drømte jeg saa meget om ham, han har vist sendt os en Tanke paa den Tur.
                            Gid han levende maa komme hjem til sin unge Kone og lille Dreng; hans
                            hele Optræden her var saa ædel, saa man glemte, han var en Fjende. Vi
                            fik alle saa mange Hilsener fra ham med Manden, som kørte ham til
                            «Vejen».Stakkels gamle Else har nok mistet sin Søn; vi har længe gaaet i
                            Bekymring for ham, da hun slet ikke hørte fra ham efter Dybbølslaget.
                            Hun har grædt i al den Tid, som Hjertet skulde briste, det var næsten
                            ikke til at udholde at se paa hende. Præsten skrev forleden til
                            Regimentschefen og fik det Svar, at ingen vidste noget om ham, han var
                            enten død under Kampen, eller ført saaret bort; alle Oplysninger var
                            umuligt at opspørge. Stakkels gamle Else! Hendes Sorg er uden Grænse.
                            Pejter var jo hendes Glæde og Lyst her i Livet. Vor Herre bringe hende
                            sin Fred og Trøst; thi vi andre Stakler formaar saa lidt her.Dorthea Kokkepige har været paa Als at besøge sin Broder; hun gik 10 Mil,
                            og forsikrede, hun kunde gaaet dobbelt saa langt blot for at sé ham; ja,
                            hun gik jo 20 Mil, thi hun gik jo ogsaa tilbage. De to Sødskendes
                            Kærlighed er i høj Grad rørende; han stod paa Vagt, da hun kom, og
                            kendte hende ikke, da hun søgte ham der; —men «Jøsses» —sagde hun,
                            «sikken Glæde der blev, han blev lige saa murehvid, og ingen af os kunde
                            tale». — Nu ligger han maaske ogsaa død, thi vi har jo mistet 3,000 paa Als, da
                            Tyskerne tog den.Hvilken forunderlig Ulykke vi har med os i denne Krig, som om Gud ret vil
                            have os i Knæ; vi har vel trængt til det, vi var vist ikke ydmyge nok,
                            da vi begyndte!Den 13. Juli.I Aftes var Herredsfogdens her, Vejret var dejligt, vi drak baade Kaffe
                            og The i Haven; her var saa behageligt og hyggeligt. Om Aftenen fik vi
                            megen Musik, vi gav alle Bidrag; dejligt, man har de smaa Glæder inden
                            Døre, og en Lykke, man midt i alle disse Ulykker dog kan lade sig
                            hendrage dertil og for en Tid glemme det stakkels Land og de mange
                            bedrøvede Mennesker.Den 18. Juli.I to af Egnens Præstegaarde har Fruerne gjort Skandale ved deres Lefleri
                            med Fjenden, saa selv Officererne fandt det væmmeligt, og det vil sige
                            meget, da det var dem, som fik Viraken. I Præstegaarden hos os kom
                            Fjenden ikke inden for Familjens Døre, det eneste Samkvem vi havde, var
                            det lille «Feuerwerk»; men hos de Familjer, der omtaltes paa E., dansede
                            Fruerne og Lærerinden med dem om Aftenen; det gør ikke nogen dansk
                            Kvinde Ære. Flere Damer i enkelte, ja to, Nabobyer har ligeledes
                            prostitueret sig. Det er sørgeligt, at vort Køn i en saadan Trængsels
                            Tid kan forglemme sig; her er utallige Historier i den Retning. Igaar
                            fulgte Hr. og Fru L. os til H. Den ældste Søn er kommen hjem fra Krigen;
                            hans Bryst har faaet et stærkt Knæk, saa han vel næppe kommer til
                            Kræfter mere. De stakkels «Jenser» har gennemgaaet saa meget med Nattevagt o. s. v., da vi nu
                            har saa faa. Han havde staaet Strandvagt i 3 Nætter i Træk, og de faa
                            Timer, han sov, tilbragte han i et aabent Skur, hvor det blæste og
                            regnede ind. Han sagde, at de Soldater han levede imellem, ærgrede sig
                            meget over de højere Officerers Tolerance lige over for Fjenden.
                            Dagligen, naar de blev afløst fra Nattevagten, fik de en Kugleregn fra
                            Fjenden; men de maatte ikke besvare den, sagde Officererne, for ikke at
                            irritere Fjenden; det lyder mistænkeligt. Mange af de lavere stillede
                            Officerer siger, at de snart ikke mere kan være bekendt at tjene i den
                            danske Armé; thi der er saa mange mistænkelige Ting, som forefalder, der
                            tyder paa den sørgelige Vished, at der er Forræderi med i Spillet.Et sørgeligt Syn var det paa Herregaarden E. at se de mange Ægtvogne, som
                            kom fra Varde, fyldt med store Læs af Sæd, Tobak, Urtekram o. s. v.
                            Først kom en Flok tyske Husarer, saa 60 Vogne med fyldt Læs, og saa
                            sluttedes Toget atter af Husarer og en lukket Vogn med nogle Embedsmænd,
                            de bragte med som Arrestanter. Hvad der var det værste var, at de hele
                            Vejen har banket paa vore Bønder. At tænke sig, at vore frie
                            selvstændige Bønder skal danse under Svøben, det piner Hjertet.Den 23. Juli.I Gaar gav jeg Ferie, et Tidspunkt Børnene, saa vel som jeg, hilste med
                            Glæde, og dog var jeg ulykkelig, da vi sang vor Afskedssalme, thi jeg
                            kunde ikke lade være at faa Taarer i Øjnene og vilde nødig have, Børnene
                            skulde se det. De sad med deres glædes-straalende Ansigter og vilde vist antaget mig for
                            smaatosset, om de havde set en Taare i mit Øje, hvorfor jeg af al Magt
                            søgte at trænge den tilbage.Saa uendelig mange Tanker greb mig, da vi sang: «Til vor lille Gerning
                            ud, gik vi smaa fuldglade, Viljen saá den kære Gud, hjalp os, som vi
                            bade». Har vi bedt ham paa den rette Maade? Og har jeg og vi alle været
                            opfyldt af vor Gerning i den sidste Tid? Nej og atter Nej! — Meget andet
                            har opfyldt vor Sjæl og vor Tanke end Gerningen paa Skolen, den har i
                            lang Tid været en Biting, og ofte har vi været opfyldt af andre Ting og
                            sløjet af med den.Dagbogen fortsættes, om end kun med sparsommere
                                Bidrag, under en Rejse i Sommerferien, og efter at Lærerinden igen
                                er vendt tilbage til sin Præstegaard. Saaledes noteres, den 12.
                                September:I Gaar havde vi Besøg af H. G. med alle B.s Børn, som bragte mig to
                            Breve, en sjælden Gave i denne Tid. Det ene var fra Skanderborg, hvor de
                            har haft det strengt; siden 12. Marts Indkvartering og Plager i alle
                            Retninger; hele Brevet er en lang Jeremiade. Det andet var fra min kære,
                            trofaste Anna, men af en mere livlig Natur. Det indeholder ikke Klager,
                            men Skildringer af Forlystelser, som de for Tiden svælger i i Køge; en
                            forunderlig Modsætning! Der ligger 800 Mand, der iblandt 50 Officerer og
                            utallige frivillige Studenter og Kunstnere, som tjener Værnepligten af
                            paa den Maade. Disse i Forening gør ikke andet end arrangere
                            Forlystelser. Modsætningen er skærende — mellem Livet i Jylland og Livet
                            paa Sjælland, men Forholdene bevirker det; vi sidder her med vor Sorg, omringet af
                            Fjenden, og synes, at alle maa føle som vi.Den 2. Novbr. bemærker Forfatterinden selv, at hendes
                                Optegnelser nu kun uegentligt tør kaldes for en Dagbog. «Freden
                            er underskreven», siger hun, «det værste, som
                            kunde ramme os, thi ved dens Underskrivelse er Haabet om at beholde
                            Slesvig tabt. Hvor Grændsen skal være, véd jeg ikke; men den skal vist
                            meget nordlig, thi der skal være Takkefest i Prøjsen, et Bevis paa, at
                            Resultatet er sørgeligt for os.Saaledes endte altsaa denne Krig, som har kostet saa meget dyrebart Blod,
                            saa mange Taarer, og ak! saa megen Skændsel, thi at Forræderi har været
                            iblandt vort Folk, derom haves ingen Tvivl, siger de, som har Indsigt,
                            og denne ulykkelige Tid vil staa med sorte Pletter i vor Historie.Det er en forunderlig Tanke, at Gud ikke har været med vor retfærdige
                            Sag; men han har vel fundet, vi trængte til dette Tugtensris, siden det
                            er kommet; thi Hovmod og Letsind har trængt sig sørgeligt ind i Folket,
                            saa knækkes skulde vi vel. Jeg kan ikke taale at synge Fædrelandssange
                            eller sligt; det er saa skærende — naar vil Danmark forvinde det? For
                            Øjeblikket har man en Følelse, som vil det aldrig forvindes. —Endnu forekommer der en Hændelse, som bringer Fjenden
                                en sidste Gang i umiddelbar Berøring med Præstegaarden og dens
                                Beboere. Herom berettes, den5. Novbr.:I Aftes var her et Læs Tyskere af dem, som var her i Sommer, for at
                            efterspore en stakkels Desertør. De satte Heste og Vogn ind i Stalden,
                            fik noget at spise,
                            ladede deres Bøsser, tog en Jernlænke frem til at binde ham med, om de
                            fandt ham, og begav sig paa deres blodige Jagt.De gik hele Natten i Mørke og søgte efter ham; vi var i Dødsangst for
                            ham, at de skulde finde ham, men Gud ske Lov kom de tilbage med
                            uforrettet Sag!Fra nu af forekommer kun enkelte, med lange Mellemrum
                                nedskrevne, sørgmodige Betragtninger over Freden og Landets Tilstand
                                eller Optegnelser af ganske privat Natur. Man mærker, hvorledes
                                Dagbogen kun fortsættes paa Grund af gammel Vane, indtil den den 19.
                                December ganske stille dør hen. —Fyenske Almuesfolk.Uddrag af 45 Breve, vekslede mellem Mand og Hustru.Manden, Gunner, er en 28-aarig Arbejdsmand i
                            Odense, Husmandssøn fra Assensegnen, under Krigen Underkorporal i 19.
                            Infanteri- Regiment.Hustruen, Dorthea, er en 39-aarig
                            Gaardmandsdatter fra samme Egn. De har været gift i et Par Aar og begge
                            kun nydt Almueskolens Uddannelse.Allerede fra Nyborg, inden Afrej sen til Slesvig,
                                skriver Manden den 29. Novbr. 1863 et Brev, angaaende forskellige
                                praktiske Ting, hans civile Tøjs TilbagesendeIse m. v., og
                            slutter:... men nu vil jeg ønske dig al Held og Lykke, og at Herren vil holde sin
                            beskærmende Haand over Eder alle, og at Herrens Engel maa omsvæve Eder,
                            og at du, min udvalgte, maa bære dette med Taalmodighed til den Dag, da
                            Herren vil føre mig tilbage til dig, min udvalgte og bedste Ven paa
                            Jorden. Dog jeg haaber med Guds Hjælp, at det ikke skal vare saa længe,
                            og da vil min Hjemkomst vist blive lige saa glædelig som min Bortrejse
                            var bedrøvelig.... Og til Slutning hilses du tusinde Gange fra din oprigtige og kærlige
                            Ven og tusinde Hilsener til mine smaa Piger fra deres kærlige Fader.En Skrivelse fra Frederiksstad af 3. December
                                fortæller lidt om Byen og Indkvarteringsforholdene,... men hvad ellers det skal blive til, véd vi endnu ikke; men vi haaber
                            dog, at det snart skal faa en Ende, at jeg kan komme hjem til dig, min
                            allerkæreste Ven, og Gud give, at det snart maatte ske, for det er jo
                            min, den kæreste Glæde paa Jorden at komme hjem til Eder, mine eneste,
                            Eder, som jeg elsker fremfor alle paa Jorden ...Begge Breve er overskrevne: Min kære, høj elskende
                                Kone!Herpaa svarer Hustruen fra Odense den 8.
                            December: Min kære, højtelskende Mand! *Da jeg i Dag har modtaget dit kærlige Brev, vil jeg straks svare derpaa.
                            Jeg kan nok tænke, at du længes lige saa meget efter Brev som jeg, for
                            det er jo min eneste Glæde og Trøst at faa Brev fra dig. Det glæder mig
                            dog meget at høre, at du kommer i Seng. Gud gid det kan vedvare; men
                            desværre, det er jeg bange for, at det kan ikke, for Rygtet gaar her i
                            Dag, at Tyskerne er rykket ind i Holsten. Hvad jeg hidtil ikke har været
                            utaalmodig, maa jeg nu blive, men jeg vil bede Almagtens Gud holde sin
                            beskærmende Haand over dig, at Guds Engle maa omslynge dig, saa er du jo
                            uden al Fare.Ja, min kæreste Ven her paa Jorden, jeg kan ikke beskrive mine Bønner og
                            Ønsker over dig; men Gud give, at de maa blive bønhørt, at du maa komme lige saa rask hjem
                            til mig, som du rejste bort fra mig, og da er der dog ingen større Glæde
                            for os, end naar vi samles igen, og Gud give, at det snart maa ske! Men
                            jeg vil bede den gode Gud at give os Taalmodighed paa begge Sider til at
                            bære alt, hvad der er forelagt os, og give dig Kraft og Styrke til at
                            udføre, hvad der er bestemt for dig.Gud gid jeg havde Pengene, jeg kunde leje for dig, da holdt jeg ikke den
                            sidste Skilling for god, og jeg har i Drømme flere Gange set, at du kom
                            hjem. Ja, Gud gid, at den Dag var nærmet sig!Vi er dog ellers raske. Din lille Pige har været temmelig urolig, siden
                            du rejste, men det er naturligvis min Skyld. Jeg skal hilse dig fra
                            Peder, Maren og Marie og især fra Rasmus, han har været to Gange inde at
                            se til mig. Min kæreste Ven, kan du ikke faa saa megen Tid at skrive et
                            Brev til dem, det har Rasmus bedt om; du kan jo lægge det inden i mit.
                            Rasmus begynder at frygte, for nu er der indkaldt lige til
                            Forstærkningen; men saa bliver der nok lejet for ham.Min kæreste Ven, trænger du ikke til Penge? Da skriv endelig til mig, saa
                            skal du faa, og jeg har købt 2 Pund Smør, hvis jeg maa sende dem til
                            dig, og noget Kød eller Ost kan du ogsaa faa, hvis det kan lade sig gøre
                            at sende det til dig. Lad mig endelig vide, hvad du trænger til, det
                            skal du faa, for saa vidt det staar i min Magt.Jeghar i Dag ogsaa modtaget Brev fra din Moder og har bestemt at skrive
                            til hende i Morgen og saa give dem din Adresse. De har ikke modtaget det
                                Brev, vi skrev til
                            dem, for de spørger, om vi har faaet Gaasen.I Dag har jeg meldt mig, for der bliver uddelt Hjælp til alle dem, hvis
                            Mænd er rejst i Tjenesten; men hvor meget véd jeg ikke endnu. Jeg mødte
                            Hans Pedersen paa Gaden en Dag, og fik den Daler, han skyldte os. Jeg
                            har faaet 700 Tørv à 24 Skilling Hundrede. Jeg har faaet lidt Uld at
                            karte og spinde, saa med Guds Hjælp har det ingen Nød for os. Den II. Decbr. følger et Brev af ganske lignende
                                hidhold. Efter praktiske Oplysninger om Brevforsendelsen følger
                                Udtryk for hendes Længsel, til Dels i de samme Ord og Vendinger som
                                tidligere:... det er min eneste Glæde og Trøst at faa (???)rev fra dig. Gud give,
                            den Dag var naaet, at du var hjemme hos mig, da var al min Sorg slukket,
                            da var der dog ingen større Glæde for mig, da var mine glade og
                            lykkelige Dage igen indfunden sig, o, da vilde jeg af Hjertet takke Gud
                            og prise mig lykkelig! Men Gud véd, hvornaar det sker; jeg synes, at det
                            ser saa mørkt ud; her gaar Rygtet, at de om nogle faa Dage skal slaas,
                            saa det er jo ikke godt at være taalmodig, men Gud give os begge Kraft
                            og Styrke til at bære den tunge Skæbne, der er paalagt os, og Gud holde
                            sin beskærmende Haand over dig, at hans Engle maa omslynge dig, saa er
                            du jo uden al Fare, og at du maa komme lige saa rask hjem til mig, som
                            du rejste fra mig ...Slutningen af Brevet opfordrer ham indstændigt til
                                endelig at skrive om hvad han trænger til.Manden svarer fra Meldorf den 14.. Decbr.:Min kære, højtelskende Kone!Da jeg i Aftes og i Dag har modtaget begge dine Breve, tager jeg straks
                            Pennen for at tilmelde dig, at jeg, Gud være lovet, har det meget godt;
                            men det kommer jo an paa, hvor længe vi skal blive liggende her, for det
                            bliver vistnok snart afgjort, til hvilken Side det saa bliver; men de
                            fleste mener dog, at det ikke bliver til Krig, og det ønsker vi ogsaa
                            alle, at vi kunde blive fri og saa snart kunde komme hjem til Eder, mine
                            kæreste, og Gud give, at det snart maatte ske, saa var jeg glad og
                            lykkelig. Men vi maa have Taalmodighed, for den gode Gud, han styrer nok
                            alting paa det bedste, vi véd ikke, hvorfor det skal være godt, for Gud
                            prøver Menneskene paa saa mange Maader, men slaa blot din Lid til ham,
                            for han mager nok alting paa det bedste, og paa ham kan vi sikkert
                            stole. Og Gud holde sin beskærmende Haand over Eder, og at I maa leve
                            lykkelig og være frimodig, for Gud hjælper os nok til det bedste, min
                            kæreste og hengivneste Ven ...Den 16. allerede skriver hun fra Odense:Min kære, højtelskende Mand!Jeg har i Aften modtaget dit kærlige Brev, og det er min største Glæde og
                            Trøst at høre, at du er rask og har det godt, saa Gud give os begge
                            Taalmodighed indtil at du kan komme hjem til mig. Jeg længes saa meget
                            efter dig. Du hører ikke, min kære Ven, hvor ofte vi siger: Gid vi havde
                            Fader hjemme! Augusta siger saa ofte til mig: Græder du nu igen, Mo'er, du har jo dog
                            ikke nødig at græde, for vi har jo dog noget at spise endnu, og jeg har
                            jo givet dig alle mine Penge til Brød og Smør. Men hun faar altid det
                            Svar: Jeg græder ikke for Penge, men for Fader, og saa siger hun: Ja,
                            bare han var hjemme, saa var jeg saamænd glad. — Ja, det ønsker vi
                            tusinde Gange. Det er en stor Glæde at se din lille Pige, hvor hun
                            forfremmer sig. Gid du saá det! Jeg ser saa ofte i Drømme, at du er
                            hjemme ... I Dag siger de, at paa Lørdag rykker Tyskerne ind i Holsten,
                            og det er den Dag, da Kongen skal bisættes, og saa tror de, at de kommer
                            til at slaas den Dag, men Gud forbyde det; Gud give, at det kan blive
                            stillet hen foruden Krig! Gud holde sin almægtige Haand over dig, thi
                            den, Gud bevarer, er uden al Fare ... Fra din kæreste Ven Dorthea J.Under den strenge Kidde i Slutningen af December
                                Maaned frygter Dorthea for, at Manden i sine Breve ... «vistnok
                            ikke nænner at fortæller mig saa strænge du har det ... hvordan havde du
                            det med dine Fødder paa Marsen? ... Gud holde sin beskærmende Haand over
                            dig, og Gud gid mine Breve maa altid træffe dig ved et godt Helbred og
                            et taalmodigt Sindelag ... Maa jeg sy et Mavebælte og sende til dig, det
                            kan vist nok være meget nødvendigt! Kom hjem at holde din Fødselsdag hos
                            mig; hvis jeg vidste, at du snart kom, saa vilde jeg købe en Gaas til
                            Steg ...Tusinde kærlige Hilsener til dig, min søde Ven, fra mig og dine smaa Piger. Vi er, Gud være
                            lovet, raske og ønsker at høre det samme Gode fra dig.Fra din kære Kone Dorthea J.Juleaften skriver hun:Min kære, højtelskende Mand!Din kærlige Skrivelse af 20. dennes har jeg med Glæde modtaget. Det
                            glæder mig meget at høre, du er rask; samme Gode kan jeg tilmelde dig
                            fra os ... Medens de andre morer sig i Aften, da skal min Fornøjelse
                            være at skrive til dig. Gud gid du var saa nær, at jeg kunde tale med
                            dig, da var der jo ingen større Glæde for mig. Men Gud véd, om den Dag
                            er ikke nærmere, end vi tror; jeg beder saa meget dertil, thi naar Nøden
                            er størst, er ofte Guds Hjælp nærmest.Min kæreste Ven, sig mig, hvad din Juleaftensmad bestod af. Jeg har i Dag
                            købt et Fireskillings Hvedebrød, og deraf spiste vi os et Stykke til et
                            Kop Kaffe, saa vi var ligesaa tilfreds med det, som de andre med deres
                            rige Maaltid.I Morgen skal vi have Suppe, for vi har faaet nok et Stykke Kød fra
                            Slagteren. Jeg skal hilse dig fra Rasmus i A—. Han bød os derop i Julen,
                            men jeg takkede for Budet. Det er langt fra, at jeg kan trække den lange
                            Vej med Barnet paa denne Aarstid.I Dag har vi faaet Penge igen. Du maa tro, min kæreste Ven, at det er
                            underligt for mig, hver Gang jeg skal hente Penge. Jeg kunde ikke skjule
                            mine Taarer i Dag, da jeg stod dernede, og saa spurgte den ene af Herrerne, om jeg
                            nylig havde hørt fra Manden. O, min kæreste Ven her paa Jorden, Gud
                            give, at den Dag var oprunden, at du bestandig maa blive hjemme hos mig.
                            O, da kunde der jo dog ikke tænkes nogen større Glæde for mig. Vores
                            lykkelige Dage, de var kun saa faa, men Gud kan jo gøre dem dobbelt
                            glade og lykkelige, naar du nu kommer hjem til mig igen. Der er maaske
                            mere godt tilbage for os, end vi selv kan forudse.Jeg gratulerer dig paa din Fødselsdag og ønsker dig alt Held og Lykke i
                            Fremtiden, og den gode Gud altid holde sin beskærmende Haand over dig!
                            Jeg har tænkt at bage en lille Kage til os til din Fødselsdag og ønsker,
                            at du, min bedste Ven, kan komme og spise med. Hvis jeg blot kan tænke
                            mig en Ting at sende dig til den Dag, men jeg véd ikke, hvad det kunde
                            være. Hvis du kan sige mig noget, da skal du faa det. Glem ikke et Par
                            Ord til Maren og Peder. Tusinde kærlige Hilsener fra mig og dine smaa
                            Piger og fra din kære KoneD. J.Kom snart hjem til os!Af Mandens Breve til hende i December og Januar Maaned
                                er det af 30. December særlig typisk: Min kære og højtelskende
                            Kone!*Jeg tager i Aften Pennen for at tilmelde dig, min kære og højtelskende,
                            at vi nu er afrejst fra Meldorf til Frederikstad. Vi rejste fra Meldorf
                            i Søndagsaftes Kl. 4½ og kom til Heide om Aftenen Kl. 7; der blev vi saa
                            indkvarteret den Nat. Næste Dag maatte vi paa Forpost, og i Gaar maatte vi
                            marsere hertil; det var en meget stram Mars, vi kom først i Kvarter Kl.
                            6½, og i Dag maatte vi paa Arbejde Kl. 7½ over i Holsten paa en Skanse,
                            som bliver sløjfet; det er en Skanse, som er opført i Sommer og er kuns
                            lige bleven færdig og, efter hvad de siger, har den kostet 60,000. Det
                            er mange Penge til ingen Nytte, men de maa jo ikke have den der, derfor
                            bliver den nu ødelagt, for at Tyskerne ikke skal faa noget Gavn af den.
                            Efter hvad vi hører, bliver vi vistnok ikke her ret længe, vi skal nok
                            til Mysunde; men hvornaar ved vi ikke endnu.Indskusionstropperne har nu besat hele Holsten; da vi rejste fra Meldorf,
                            samme Aften, rykkede de derind, og samme Dag som vi rejste fra Heide
                            skal ogsaa de besætte den, saa Gud skal vide hvad det skal blive til; vi
                            maatte jo snart ønske, at det maatte blive afgjort, til hvilken Side det
                            saa skal blive, endskønt jeg tænker, at det nok bliver godt.Vores Juleaften var god, vi fik Flæskesteg og Kartofler og et Stykke
                            Julekage og et Glas Vin, saa det var jo meget godt i de Omstændigheder,
                            vi har det; men vores Nytaarsaften vil vistnok ikke blive saadan, for vi
                            ligger saa mange her og alligevel giver Indbyggerne os ikke noget her.Jeg har det ellers godt, har et meget godt Helbred og bærer min Skæbne
                            med Taalmodighed; ja Gud give, at den Dag var kommen, at jeg maatte
                            komme hjem til dig, min udvalgte og aller kæreste Skat, ja, jeg beder
                            saa ofte derom, og Gud give, at min Bøn maa vorde opfyldt. Himlens Herre
                            bevare Eder og gid hans
                            Engel maa omsvæve dig og vifte al din Sorg og Nød bort og give dig
                            Taalmodighed, og slaa kun du din Lid til ham, han hjælper nok, og. han
                            er den bedste Hjælper, saa haaber jeg med hans Hjælp, at vi forenede maa
                            med Glæde samles for aldrig mere at adskilles, førend Gud engang skal
                            adskille os.Jeg skal hilse dig fra Søren J., jeg og han er nu Sloffer her. Nu slutter
                            jeg med tusinde Hilsener til dig min allerbedste og kæreste Ven, og til
                            mine smaa Børn sender jeg mine Hilsener. Lev vel, min bedste Ven!Gunner C.Jeg ønsker dig et glædeligt Nytaar og al Lykke og Held, samt at vi maa
                            snart samles igen.Gunners andre Breve fra denne Tid er nærmest kun
                                Varianter af det samme Thema— som
                                Grundmotiverne i dette sidste Brev jo allerede forekommer anslaaede
                                og tildels udførte i tidligere. Der tilføjes kortfattede Oplysninger
                                om Kvartererne, Øvelserne, den vanskelige Lejlighed for at komme til
                                at skrive, lidt om Danevirkestillingen o. lign.Efter Retræten fra Danevirke har Hustruen i længere
                                Tid ikke hørt fra sin Mand, og hun «har gjort sig de
                            mangfoldigste Tanker». Hun har «hørt og spurgt
                            alle Vegne, men alt forgæves indtil i Dag, da gik jeg paa Hospitalerne,
                            og endelig fandt jeg en Mand fra 6. Kompagni og sagde, at han havde talt
                            med dig for otte Dage
                            siden, da var du rask. Du kan tro, min kære Ven, at det letted godt paa
                            mig».Dagen efter, endnu inden hendes Skrivelse er sluttet,
                                modtager hun Mandens Brev«med stor Glæde». Hun har sendt ham Penge og spørger, om de rigtig er komne, ellers
                                har hun taget Bevis paa Postkontoret og skal nok sørge for, at han
                                faar dem. «Jeg har meget Mod paa at rejse til dig, blot jeg
                            vidste, hvem jeg kunde faa til at passe min lille Pige ... Min Sorg er
                            alene for dig, jeg kan ikke beskrive mine Ønsker og Bønner over dig, min
                            kære Ven, men Gud give, at de maa blive bønhørt, at den almægtige Gud
                            maa holde sin beskærmende Haand over dig og føre dig med Helbred hjem
                            til mig, for der er jo kuns hans Hjælp at stole paa. Sig mig, min kære
                            Ven, om du har modtaget et Himmelbrev fra mig? Jeg kan ikke beskrive min
                            Glæde over dit Brev; min Taalmodighed var nær ved at gaa over. Sig mig,
                            om du kommer i Seng.Du hilses tusinde Gange fra din kære Kone og Børn, vi er raske.»Under Datoen den 26. Februar 1864. fortsætter
                            hun:... Du er aldrig ude af mine Tanker, især om Aftenen, naar jeg
                            gaar til Sengs. Den maa du dog bestandig savne. Du havde nu heller ikke
                            det Held at komme her til at lære Rekruter. Jeg har nu tænkt, min kære
                            Ven, at sende lidt Smør, et Ost og et røget Kød eller en Rullepølse,
                            hvilket du helst vil have ...Rygtet har gaaet her i disse Dage, at Tyskerne har trukken dem tilbage
                            over Kongeaaen. Er det Tilfælde, min kære, mon I da ikke kan blive fri for at slaas med dem,
                            det var jo dog at ønske, og Gud give, at der var en Ende paa det ...Vi har nu talt saa smaat om, min kære Ven, at faa den lille Pige i Kirke,
                            jeg véd ikke, hvad du synes, hun bliver saa stor, jeg vilde ønsket, du
                            kunde se hende, og jeg kan jo bedre gøre lidt af det [@9@/9: nøjes med at gøre lidt ud af det] naar du ikke er
                            hjemme ...Jeg skal hilse dig fra saa mange, at jeg kan ikke huske det ... gid vi
                            snart maa have den Glæde at samles for aldrig mere at adskilles, førend
                            den gode Gud vil adskille os ...Manden skildrer sit Feltliv i Brev fra Fredericia den
                                21. Februar:Min kære, højtelskende Kone!Da jeg nu har ventet saalænge og ingen Brev har faaet fra dig, min kære,
                            højtelskende, vil jeg i Dag tage Pennen for at underrette dig om, at jeg
                            nu er kommen tilbage til Fredericia efter at have været paa Forpost ved
                            Kolding en otte Dages Tid. Vi var paa Forpost hveranden Dag; men Natten
                            imellem Onsdag og Torsdag blev vi blæst ud og maatte trække os tilbage
                            til en By, som hedder Gudsøe, og der maatte vi saa tage Forpoststilling,
                            og saa maatte vi ligge paa Marken den Nat. Det var den tredje Nat, at vi
                            havde ligget paa Marken, dog uden at vi naaede at se dem; men den ene af
                            vores Batailloner kom dog til at skyde paa dem, men vi har endnu ikke været i Lag med
                            dem, og det er jo ogsaa det bedste at være fri for.Der er et af vores Regimenter, det er første, de har tabt temmelig mange;
                            det er Københavnere, de fleste, og saa de andre er Sællændere, de har
                            mistet omtrent Halvdelen, men en stor Del er taget til Fange, og ellers
                            de andre har dog ikke tabt større endnu. Men Gud ved, hvorledes at det
                            nu skal gaa, om Stormagterne nu ikke vil tage dem lidt af Sagen, da de
                            nu er gaaet over Grænsen ind i Jylland, for ellers paa den Maade kan de
                            jo oversvømme hele Landet, for vores den lille Hær kan jo langtfra ikke
                            staa sig imod den store Overmagt, som disse to store Riger stiller imod
                            os; men jeg haaber, at Stormagterne vil nok nu gøre en Ende paa det ...I et Brev tre Dage senere genfindes de samme
                                fredsommelige Tanker: ... Vores og de fjendtlige Forposter
                            staar jo ikke ret langt fra hverandre, men Gud véd, om de snart vil
                            rykke paa, for de har jo staaet der længe endnu; men det kan jo være, at
                            de slet ikke kommer herned, hvilket var jo ogsaa det bedste for os ...I Løbet af Marts Maaned skt iver Hustruen en hel Række
                                Breve:Odense, den 8. Marts 1864.Min kære, højtelskende Mand!... Vi har spurgt, at Fader er syg, men Gud give, at han maa leve lidt
                            længere endnu, det er vistnok Gavn for os. Erindrer du, min kære Ven,
                            paa Tirsdag er det vores Bryllupsdag. Gid du var hjemme, saa kunde vi
                            dog fejre den!I Søndags Nat drømte jeg, at jeg fandt 2 Frimærker, hvorpaa stod 2
                            Kroner, og syntes jeg, at det var Sleppengren og Demesia [Schleppegrell og de Meza], og saa under hver af
                            dem stod disse Numre 1792 og 1764, og for nogen Tid siden drømte jeg om
                            50. Jeg er nu meget paa Tanke om, at hvis der blev sat paa disse to høje
                            Numre, da blev der vunden. Hvis at der ikke maa være 17 foran i dem
                            begge, maa der være 18 i det sidste, for det saà jeg først, men saa
                            syntes jeg, at det blev forandret til 17.Jeg har tænkt paa, naar Christian kommer igen, at faa et Par Soldater
                            mere til at spise her, om jeg ikke kan tjene lidt ved det, for
                            Haandarbejde kan jeg ikke tjene noget med ...Gud holde sin beskærmende Haand over dig og føre dig snart med Helbred
                            hjem til mig. Tusinde kærlige Hilsener fra osDin hengivne Kone ...Blot du kan læse det! Det er skrevet med den lille Pige paa Skødet.Odense, den 11/3 1864.Min kære højtelskende Mand!*Da jeg hører, de i disse Dage har slaas ved Fredericia, er jeg meget
                            urolig, førend jeg faar Brev fra dig, min bedste Ven, men jeg véd jo, at
                            du skriver, saa snart du kan, men der er formodentlig kun daarlig Tid og
                            Lejlighed.Min Bøn er bestandig, at den almægtige Gud vil holde sin beskærmende
                            Haand over dig. Der er jo kuns ene hans Hjælp at stole paa, og den er jo
                            ogsaa den bedste, for
                            den, Gud bevarer, er uden al Fare, for det ser vistnok mørkt ud for
                            Danmark; efter Avisen faar Tyskland flere Hjælpetropper endnu, saa vi
                            maa jo ene slaa vor Tillid til ham.Ja, min bedste Ven, havde jeg blot Pengene, der skulde snart blive lejet,
                            for jeg holdt ikke den sidste Skilling for god, og hvis at jeg kunde
                            vinde i Lotteriet, skulde der snart blive sat paa de Numre, jeg drømte,
                            saa maaske at jeg kunde leje for dig.Jeg er bange for, at der er langt tilbage endnu med Krigen, men vi maa jo
                            have en god Tro og Taalmodighed, for den algode Gud kan jo gøre det
                            godt, førend vi tror det. Jeg har et Ønske, min Ven, bedste Ven, men véd
                            ikke, om du synes om at opfylde det, og det er dit Visitkort som Soldat.
                            Jeg skal nok sende Pengene, hvad det koster.Jeg har rigtignok tænkt meget over at rejse ned til dig, og kunde vi jo
                            blive taget af paa et. Men jeg véd ikke, hvad det bliver til, for det er
                            jo ikke saa godt for den lille Piges Skyld, og at tage hende med, det
                            kan vel sagtens ikke gaa, og naar jeg ikke kan træffe Returvogn baade
                            frem og tilbage, vil det vistnok koste mig for meget, saa gerne som jeg
                            ønsker at tale med dig, min kære Ven. Men er det Guds Villie, lader det
                            sig vel gøre paa en Maade.Gud give, at der var en Ende paa den Krig, at du kunde komme hjem til
                            mig, min Ven. Jeg kan godt tænke, at du maa døje i alle Henseender, men
                            den gode Gud styrke dig til at bære Livets Byrder med Taalmodighed, at
                            Guds Engle maa omslynge dig og udfri dig fra den Fare, du synes at være
                                udi. Men naar den
                            alvise Gud bevarer dig, er der jo ingen Fare for dig, og jeg har dog
                            bestandig den gode Tro. Maaske, min kære Ven, at du kan faa den Pose
                            Skidentøj sendt med hjem med en af dem, der følger de andre til Arméen.Din kære KoneDorthea J.Odense, den 21/3 1864.Min kære højtelskende Mand!... Jeg hører, at Tyskerne har gaaet paa Fredericia i Søndags, og du kan
                            tro, min kære Ven, at jeg er meget urolig for dig, men jeg véd, at du
                            haver dit Haab og Tillid til Gud, og saa haaber jeg ogsaa, at han
                            bevarer dig fra den Fare, du synes at være udi.Jeg har nu i to Nætter i Drømme vaaren i Frederits og søgt efter dig og
                            har ogsaa funden dig og talt med dig, og jeg saà, at du var rask. Jeg
                            synes dog, at det har trøstet mig lidt, for den gode Gud har flere Gange
                            i min store Sorg trøstet mig i Nattens Drømme, og det har været
                            Tilfælde, som jeg har drømt, og saa vil jeg haabe, at det er ogsaa denne
                            Gang. Det er nu bestemt, at vores lille Pige skal i Kirke Skærtorsdag,
                            vil Gud, at alt gaar vel.Nu skal der 2 af hvert Kompagni her i Byen. Gud véd, om det skal træffe
                            Christian [hendes Broder]. Det er heller ingen
                            Gavn for mig.Gud give, at mit Brev maa træffe dig ved godt Helbred. Tusinde kærlige
                            Hilsener fra os alle, og Gud holde sin beskærmende Haand over dig!Din hengivne Kone ...Langfredag den 25/3 1864.Min kære, højtelskende Mand!Dit kære Brev har jeg i Dag modtaget. Det er jo en stor Glæde for mig at
                            høre, at du er rask, thi uden det er der jo ingen Glæde mere for mig.
                            Jeg har i disse Dage været meget utaalmodig over dig, men jeg vidste jo
                            nok, at du skrev, saa snart du kunde. Men, min kære Ven, du behøver dog
                            ikke at skrive saa lange Breve, naar du har saa daarlig Lejlighed
                            dertil. Naar blot jeg faar at vide, hvorledes du har det, og om du
                            trænger til noget, saa er jeg saa godt fornøjet.Her siges nu, at Tyskerne er rykket ud af Jylland. Er det Tilfælde, min
                            bedste, synes jeg dog, at du skulde have lidt sendt, for det kan du vist
                            nok trænge til. Du kan jo døje nok endda, for du faar vist meget lidt
                            Hvile og Ro. Gud véd, hvor du kan blive ved at udholde det, men den gode
                            Gud styrke dig og holde sin beskærmende Haand over dig og føre dig snart
                            hjem til mig, jeg længes saameget ...Lad mig endelig vide, hvad du trænger til, det skal du faa.I Gaar var vores lille Pige i Kirke, og de fik Flæskesteg og Kalvesteg,
                            varmt, og derpaa gik de ud at spasere, og saa kom de at spise og drak
                            The, og de var meget muntre. Men mit store Savn var du; du var bestandig
                            i mine Tanker.Jeg har selv bagt Hvedebrød og Julekage, som de fik til Kaffe og The, for
                            Christian har faaet 2 Skæpper Hvede hjemmefra, og jeg har faaet 2
                            Skæpper Rug fra A.,
                            hvilket de ingen Penge vilde have derfor, saa jeg kan nok bage et Brød
                            til dig ...Den 8. Marts havde der ganske rigtig været en lille
                                Fægtning ved Frederits, men i Brev af 14.. Marts fortæller Manden,
                                at «vores Regiment naaede ikke at komme videre i Ilden, der var
                            kuns 4 Mand af vores 8de Kompagni, der blev saaret, men det var kuns let
                            ... Men Gud véd, hvornaar at de nu rykker paa igen, for de staar nu kuns
                            en lille halv Mil fra Byen, det kan jo komme til at koste mange Ofre,
                            hvis de vil bombardere Byen; men jeg tror, de vil faa besværligt ved at
                            tage den ... det er ene min Glæde og Trøst at høre, at mine allerkæreste
                            befinder sig vel, thi uden det vilde Livet blive mig alt for
                            kedsommelig, men vi maa jo være taalmodig og finde os i, hvad den gode
                            Gud paalægger os, og jeg finder mig Gud ske Lov ogsaa godt deri; men jeg
                            beder dog den gode Gud saa ofte om, at den Dag snart maatte komme, at
                            Freden igen var indtraadt i vort elskende Fædreland, at enhver maatte
                            drage hjem til sine efterladte, thi hvor mangen en Kone maa ikke savne
                            sin kære Livsledsager, og hvor mangen en Pige maa ikke savne sin
                            elskende, samt hvor mange Forældre maa ikke savne deres kære Sønner, som
                            alle maa drage i Kampen for sin elskende Fædreland. O, Gud give, at
                            Sejren snart maa krone vores Vaaben, det er mit Ønske og min Bøn til Gud
                            Fader i Himlen, og hvis det er os tjenligt, vil den algode ogsaa høre
                            vor Bøn ...»Det bliver April, og Manden skriver flittigt, bl. a.
                                den 5. April, med en Indledning, som følger;Min kære højtelskende Ven!Medens jeg sidder her i mit stille Kammer, iler mine Tanker med Lynets
                            Fart imellem det vide Rum, som adskiller os to fra hverandre; skønt
                            mange Mile fjernet fra dig, min inderlige og højtelskende, føler mine
                            Tanker sig, som om jeg var hjemme hos dig min udkaarne Skat ...Den p. i samme Manned om Natten faar hans
                            Regiment«Ordre, at vi skulde pakke alting sammen og skulde have
                            været til Als, men det blev vi, Gud ske Lov, fri for, for, eftersom jeg
                            hører, vil Kommandanten ikke af med vores Brigadekommandør, og han vil
                            ikke af med sin Brigade, og derfor haaber jeg, at vi nok faar Lov at
                            blive her ... Her er alt endnu roligt undtagen enkelte Patroljer, som de
                            fremsender for at afsøge, hvorledes vores Stilling er, og af og til
                            veksles her nogle Skud, men dog sjælden, at der er nogle og træffer ...Samme Dag udtaler Konen sin Ængstelse i Anledning af
                                Rygterne, om at hans Regiment skal tage Del i Dybbøls Forsvar. Hun
                                begynder med at takke saa meget for det Portreet, han har sendt og
                                ønsker blot «det havde været dig personlig ... Sig mig, hvad
                            det har kostet, skal jeg nok betale det, for det er vel kuns knap for
                            dig med Penge. Jeg kan nok sende dig lidt, min bedste, for dit Fodtøj
                            trækker vel mange Penge. Saa længe jeg har, skal du faa.»Men htm slutter: «Mit Sind er nu gjort meget
                            uroligt igen, for der siges, at 19. Regiment skal til Als. Er det
                            Tilfælde, kan jeg jo aldrig være rolig, for der slaas de jo hver Dag.»Efter Dybbølstillingens Erobring udtaler Manden endnu
                                en Gang i Brev af 22. April sin Taknemmelighed, fordi han ikke kom
                                derned, «det var et meget stort Held for os, at vi ikke kom
                            derover, for saa havde der vistnok mange været gaaet tabt.» For Resten mener han, at nu «afholdes der jo en
                            Konference, og maaske at de kan faa det stillet hen, at det maaske kan
                            blive til Fred, for hvis ikke at det bliver det, vil det vist blive en
                            hel evropæisk Krig, for saa maa vist Stormagterne tage dem af vores Sag,
                            for jeg kan ikke tro, at det kan gaa saadan ret længe, for da vil hele
                            Danmark blive ødelagt. For du kan tro, min udvalgte, at Jylland har lidt
                            meget af al den Indkvartering, de har haft; thi de har jo ranet og
                            brændt af, saa det er skændig at høre paa saaledes som de har behandlet
                            Jylland, men maaske at de kan komme til at betale det dyrt nok.
                            Fyenboerne véd ikke noget af Krigen imod disse stakkels Jyllændere.»Da Fredericia er rømmet, kommer 19. Regiment den
                                1.—2. Maj til Vendsyssel. De Breve, der fra
                                da af og indtil Krigens Slutning veksles mellem Mand og Hustru
                                frembyder intet ud over hvad de tidligere allerede har indeholdt.
                                Der er den samme Glæde over hinandens Kærlighed, den samme Længsel
                                efter Hjemmet og det Øjeblik, da «den glade Dag skal oprinde
                            for mig», som han skriver,«at jeg kan komme til
                            at beskue dig, min højtelskende Ven og blive hos dig for bestandig.» Der er den samme Taalmodighed, med hvilken han
                                udholder Adskillelsen og det ham usympathetiske Feltliv og hun
                                Savnene hjemme, begge i Følgeen
                                religiøs Tankegang, som i et af hans Breve af Maj Maaned finder sit
                                mest ejendommelige Udtryk. Han skriver: «Jeg takker Almagtens
                            Gud, fordi han endnu til denne Dag har holdt sin beskærmende Haand over
                            mig, at han har bevaret mig fra hvad der kunde skade mit Helbred; og mit
                            Ønske er blot, at Freden snart maa komme, og at jeg maa igen forenes med
                            dig for aldrig mere at adskilles, førend det er den alvises Vilje, at vi
                            skal adskilles for igen at forenes med dig i det andet Liv, hvor hverken
                            Krig eller Sorg vil fængsle vores Hjerter, men dér evig leve i Fred, en
                            Fred, som ikke findes paa denne syndefulde Jord. Da er al min Sorg
                            forsvunden, og da er der ingen af de jordiske Sorger mere.» —Fra et Bondehjem i Nordslesvig.Uddrag af 24 Breve, vekslede mellem Mand og Hustru.Manden, Jakob, er en 31-aarig Gaardmandssøn og
                            Boelsmand fra en Landsby i Nærheden af Haderslev. Under Krigen tjener
                            han som Menig i 22. Infanteriregiment.Hustruen, Katrine, er en 32-aarig
                            Gaardmandsdatter fra samme Egn.De har været gift i godt fire Aar og begge kun nydt Almueskolens
                            Uddannelse.Det første Brev, som Hustruen sender til sin Mand fra
                                Hjemmet, er skrevet af en anden. Det er den 24-aarige
                                Gaardmandsdatter Marie, som fører Pennen i hendes Navn. Hun
                                meddeler, at «jeg har allerede nydt Hjælp, idet jeg modtog 5
                            Rbd., som er frivilligt Bidrag af Tavlen, der gaar om i Kirken hver
                            Søndag. Vi har det, Gud ske Lov, godt, og Børnene er ogsaa mere raske
                            nu, som for du rejste». For Resten berettes i al
                                Korthed om Mandens Broder, der ogsaa er indkaldt som Soldat, om
                            «en ulykkelig Begivenhed, der er sket her i Byen», idet«Peter Jensen har taget sig selv af Dage ved at hænge sig
                            paa Loftet», og Brevet slutter med «mange kære
                            Hilsener fra dem alle herhjemme, men først og sidst fra din lille, rare, søde Kone og de
                            smaa ikke at forglemme».Men d. p. Januar er det Konen selv, som skriver, med
                                en langt ringere Skrift og i en betydeligt mere ubehjælpsom Stil end
                                Maries. Brevets Hovedindhold lyder saaledes:Kære Mand!Din Skrivelse af den 3. Januar har jeg rigtig modtaget, hvoraf jeg ser,
                            at du er rask. Det er rigtignok det første, jeg ser efter i dine kære
                            Breve, for saa vil den algode Fader vist give dig Mod og Styrke, kære
                            Mand, til at udholde, hvad der vil møde dig. Det gør mig rigtignok meget
                            ondt, at du skal gaa saa meget igennem, men jeg har den faste Tro til
                            Gud, naar Nøden er størst, saa hjælper han.Jeg kan tilmelde dig, kære Mand, at jeg er rask, og vores smaa Børn ere
                            ogsaa nogenledes; naar Hosten ikke er paa dem, saa kan de nok løbe paa
                            Gulvet og sige Hurra for de danske, og naar nogen spørger dem: Hvor er
                            Eders Fader? «Han tjener Kongen, men han kommer knap [@9@/9: snart] hjem igen,» siger de. Hvilken større
                            Glæde kunde jeg ikke faa her paa Jorden.Jeg kan tilmelde dig, kære Mand, at din Farbroder T. ligger Lig i disse
                            Dage. Han laa kuns til Seng i faa Dage; min Broder var til H.-Marked i
                            Gaar for at købe en Gris; vi fik ingen, for de var saa dyr. Dér var
                            vores gamle Fader, som fortalte ham det. Han vilde komme over at besøge
                            mig, naar han var jordet, hvilket jeg er glad ved, saa kan vi jo tale om dig, kære
                            Mand, det er mig det kæreste, jeg kan høre.Dine Klæder har jeg faaet og jeg skulde hilse mange Gange fra ham [som bragte dem]; jeg kunde næsten ikke tale med
                            ham for Graad, men han trøstede mig og sagde, du var godt tilfreds ...Jeg kan og tilmelde dig, kære Mand, at vores Præst vilde og til Arméen,
                            han vilde rejse paa Tirsdagen, han haver sendt Bud over til Byen om at
                            give ham din Adres, saa vilde han se, om han ikke kunde tale med dig.
                            Det vilde vist være dig en kærkommen Fremmede; nu gaar jeg op til ham i
                            Morgen og taler med ham, om hvor du er.Nu afbryder jeg min ringe Skrivelse; skriv mig til om du kan læse det,
                            kære Mand, saa vilde jeg hellere selv skrive. Flittig Hilsen fra mig og
                            vores smaa Børn. Adjø, kære Fader, til vi ses igen, det ønskerdin oprigtige KoneAnna Katrine C.Mandens hidtidige Breve til hende har egentlig ogsaa
                                alle tydet paa, at han var ganske godt tilfreds. Allerede den II.
                                December skrev han fra København, efter at han«nu har faaet
                            Hovedstaden at se», hvor der var«en svær Masse
                            Soldater. De gik paa Gaden i store Flokke og agerede». Han og hans Kammerater blev modtagne af deres gamle
                                Major, nu Oberstløjtnant,«og det var en stor Glæde at se ham,
                            og han sagde, at her var gamle Hoveder, som han kendte, saa svarede jeg,
                            at vi ogsaa kendte ham, det blev han fornøjet over». Og Soldaten trøster sin Kone efter bedste Evne:«Og jeg haaber nok, at Gud vil give mig Styrke og Mod i min Pligt og
                            Kald, at jeg kan gennemgaa det med Ære, som Skæbnen byder. Du maa heller
                            ikke sørge, kære Kone, for mig; for det gaar saa mange saadan; de, som
                            har mødt i København, er næsten gift allesammen.Nu intet videre denne Gang end flittig Hilsen til Bekendte og din kære
                            Broder og Søster, men først og sidst være du og vore for alt hengivne
                            Børn hilset, de taler vist og om mig og raaber Fadernavnet; jeg kan
                            rigtignok ikke høre det, men jeg tænker nok, at der er en anden Fader,
                            som hører det, og hvad der er ren og uskyldig bliver ogsaa bønhørt.
                            Adjø, lev vel, til vi ses igen, det ønskes af din hengivne Mand».Den 3dje Januar indleder han sit Brev fra Sydbrarup i
                                Slesvig:«Jeg kan ikke undlade, end at jeg skal tilmelde dig et
                            Par Ord om min Tilstand, da vi nu er kommen i et nyt Aar, da jeg, Gud
                            være lovet, er rask og sund, endskønt vi er bleven afprøvet i disse
                            Dage». Der skildres nu en højst besværlig Sejlads fra
                                Korsør til Flensborg og en lige saa anstrengende Marsch ind i
                                Slesvig, men han trøster sig med at han har«lidt Malle i
                            Knokken» [Marv i Knoglerne], jeg kan nok holde
                            ud, naar Gud vil blot unde mig Helbred og Sundhed. Hvad Krigen angaar,
                            saa tror jeg ikke, det bliver til noget, det kommer mig ikke for, jeg er
                            dog for det meste godt stemt ... Nyt kan jeg ikke tilmelde dig noget af,
                            end at de vrevler godt indbyrdes ved Regimentet, Tyskerne [den holstenske Del af Mandskabet] vil synge
                            «Merumslungen», men saa faar de paa Hatten af Aalborgerne; men vi styrer
                                dem nok, de Par
                            Mand; de vil kaste deres Patroner bort». Og han
                                slutter:«Men først og sidst være du og de smaa hilset paa det
                            kærligste fra mig. Jeg tænker nok, at de kan kende mig, naar jeg engang
                            kommer hjem igen, jeg véd, at du nok skal holde Fadernavnet i
                            Hukommelse. Kære Kone, adjø, lev vel, til vi ses igen og vær taalmodig
                            og uforsagt, saa sviger Tro, Haab og Kærlighed ikke».Den samme gode Tro, til at Krigen skal drive over,
                                udtales i Brev af 15. Januar,« ... og I maa heller ikke tro, at
                            jeg er forsagt, at mine Kammerater skal se nogen Ynk paa mig, saa længe
                            som jeg maa beholde min Hilsen og Sundhed. Hvad Sorg jeg bærer i
                            Hjertet, det holder jeg ren og hellig ved mig selv; jeg tænker rigtignok
                            tidt paa dig, kære Kone, og vores smaa Børn, men jeg kan straks fatte
                            mig og tænker, det har jo endnu ingen Fare, det bliver nok godt igen,
                            førend man tror og tænker. Immer op med Hovedet! Det er Soldatens Liv,
                            og det skal du ogsaa tænke og takke Vor Herre og sige: Vær du kuns, min
                            Pige, af Landsoldaten stolt! — Det er godt, at vi kan længes efter
                            hverandre; der er mange, desværre som ikke er betynget med sligt ... »Ganske jævnt og stilfærdigt svarer Hustruen i en
                                lille Skrivelse af 22. Januar, i hvilken hun for første Gang
                                hentyder til den store Begivenhed, der forestaar derhjemme.Kære Mand!Din Brev har jeg rigtig modtaget og den blev jeg hjertelig glad ved, jeg
                            var saa bange for du var
                            bleven syg, da Vinteren var saa haard og du havde det saa kummerligt,
                            kære Mand, men jeg beder til den algode Gud, at du maa beholde din
                            Helbred og Sundhed, saa vil vi haabe, der kommer en Glædens Tid for os
                            igen.Jeg kan tilmelde dig, at jeg og vores smaa Børn er nogenlunde raske
                            endnu, men den Tid vil jo vist snart komme, som jeg kunde have Trøst
                            behov fra dig, kære Fader; men jeg tænker nok, der er en anden Fader,
                            som vil bønhøre mig i denne Stund. Jeg kan ikke skrive mere om det, for
                            mine Taarer løber saa stærk.Jeg har saa mange flittige Hilsener til dig fra saa mange Venner; de
                            kommer og trøster mig; Skolelærer A. kom en Aften og bad mig om at se
                            din Portræt og en Brev fra dig, og det blev jeg jo glad ved. Men da han
                            saá dit Portræt, saa sagde han: Han staar rigtig køn, men da han læste
                            dit Brev, saa klagede kan sig. Men han trøstede mig og sagde, at naar du
                            blot kunde holde det ud, saa troede han ingen Krig, der blev; han gav
                            vores lille Søn 3 Mark, dengang han sagde ham Godnat.De har givet mig 10 Daler, og nu har min Broder købt 2 Grise, der har
                            kostet 8 Daler, dem er jeg glad ved, de er store, de kan have alle
                            Slags; saa vilde jeg sælge den store, da det er dyrt. H. fik jeg ogsaa
                            betalt, inden han rejste.Jeg vilde gerne skreven noget mere, men maa nu afbryde for denne Gang. En
                            flittig Hilsen til dig, kære Mand,fra din sande Kone ...Manden takker d. jo. Januar for Efterretningen om at
                                hun«er nogenlunde rask, hvilket glæder mig meget, og samme Gode
                            kan jeg og tilmelde dig igen». Han mener at«jeg
                            tænker nok, det snart skal vise enten fra eller til, og vi vil haabe til
                            det bedste. Hvad vores Skæbne skal være, det vil vi overbringe i Guds
                            Haand, hvad enten det er sørgelig eller glædelig og saa vaage og bede om
                            hans Hjælp og Bistand, at vi maa bevare Troen i et rent Hjerte. Og Gud
                            give, at du maa udstaa dine forestaaende Lidelser med Taalmodighed, og
                            du maa høste Velsignelse og Glæde af hvad Gud har betroet dig at bære
                            under dit Hjerte. Vi véd kuns lidt hvad der vinker os i Møde her paa
                            Banen, men vi vil jo haabe til det bedste, og saa bliver det nok godt
                            igen».Danevirkestillingen forlades, og d. 10. Februar
                                fortæller Manden fra Als, hvorledes han af hendes sidste
                            Brev«har set, at I er nogenlunde ved Helsen, og samme Glæde kan jeg
                            og tilmelde Eder igen, endskønt vi bliver rigtignok afprøvet i denne
                            Tid, siden Slaget ved Mysunde har vi næsten ikke haft Tornystret af
                            Ryggen ... Den Nat, som vi skulde retirere, marserede vi saa hele
                            Natten, og saa uden for Flensborg maatte vi paa Forpost paa Fastelavns
                            Søndag og stod ude hele Dagen i den gruelig Fry og Knag [@9@/9: Frost og knagende
                                Kidde], og saa hen mod Aften var vores Armé kommen igennem»,
                                men«det var skændig, at vores skulde forlade
                            Danevirkestillingen, det er vores Jenser ikke fornøjet med, dersom vi
                            ellers skal blive at slaas med dem, men det kan jo være, det kan blive
                            godt med det første.Saadan en Retirade, som vi maatte tage! Det er grueligt at tænke paa som
                            vores Soldater saá ud; de kom i store Kolonner fra alle Afdelinger. Jeg
                            var rigtignok ikke godt fornøjet i de Dage, da de bombarderede Danevirke
                            for min Broder, for deres Regiment var haardt med i de Dage, men, Gud
                            ske Lov, han er dog uskadt. Det er ogsaa tungt for hvem det træffer; der
                            var to Tvillingbrødre, som var Rodekammerater, som blev skudt ...Jeg har modtaget et Par Underbukser og en Par Halvstrømper fra S.-Sogns
                            Giverinder, hvorfor jeg overbringer min hjerteligste Tak, og forglem
                            ikke at hilse vedkommende. Kære Kone! Det fornøjer mig meget, at det
                            gaar saa godt hjemme med vores Sager; sælg kun Hesten, for vi kan
                            sagtens faa en Hest igen, naar Krigen har Ende.Nu afbryder jeg min Skrivelse for denne Gang, da det bliver alt for
                            vidtløftigt at fortælle dig alt, hvad som jeg véd, og saa beder jeg dig
                            at hilse alle Bekendtere og Venner og dine Sødskende, men først og sidst
                            være du hilset paa det kærligste og dine smaa Børn, og Gud giv, at jeg
                            snart kunde komme hjem igen til Eder! Og saa vil jeg haabe, at jeg kan
                            blive hilset med en anden højt betroet Gave, og Gud giv dig Styrke og
                            Haab i Smertens Stund!» Og der følger efter de sidste
                                Hilsener og Navnet endnu den lille Efterskrift: «Skriv snart
                            igen, kære Kone, da det er mig kær!»Den 23. Februar«tager» han
                                igen«til Pennen», menhan«har ikke rigtig Humør til at sammensætte saa meget»; med sit Kompagni, hvorved han gør Tjeneste som
                                Ordonnans og Ambulancesoldat, gaar han Forpostturene ved Dybbøl
                                igennem og har været med under Fægtningen d. 22., hvor«Kuglerne
                            i tusindvis kom over Hovedet paa os» og«der
                            faldt mangen fra vores Kompagni, og de tager nogle væk hver Dag af os
                            .... Og Gud i Himlen véd, hvad det skal blive til, det ser ikke saa godt
                            ud for os nu, for vi faar saa mange Folk ødelagt baade i den ene Retning
                            og den anden; men jeg haaber dog, at Gud snart vil gøre det godt for os
                            paa en Maade, og jeg haaber dog endnu, at jeg kommer hjem igen en Gang».
                                Han har faaet Brev fra en Svoger i Hjemmet og ser
                                deraf, at«Jordemoderen var hos dig paa Fastelavns Mandag, og
                            jeg længes meget efter at høre fra dig, kære Kone, det kan du nok tænke,
                            og Gud hjælp og styrk dig og os alle i Nødens Stund!»Den samme Blanding af jævn Feltlivsskildring og
                                ængstelig Længsel efter at erfare noget om det, som skal ske
                                derhjemme, præger et Brev af 19. Marts, men hverken det eller andre
                                Breve fra Marts Maaned er naaet Hustruen, som allerede d. 15de har
                                født sit Barn til Verden. Allerede samme Dag har hendes Broder
                                skrevet, og d. 21de skriver Marie i hendes Navn og fortæller,
                            at«saa blev det, Gud ske Lov, godt om Natten Klokken I; det varede
                            jo ikke saa længe, men til den Tid var det meget strengt for mig, og jeg
                            savnede jo ogsaa min kære Mand til at dele Smerten og derefter Glæden med mig over at
                            se en stor, velskabt Dreng.»Endnu d. 4. April har Hustruen intet hørt fra Manden,
                                og hun skriver selv:Kære Mand.Jeg kan ikke undlade end at skrive til dig, kære Mand, da jeg ikke har
                            faaet Brev fra dig siden den 29. Februar. Tak J. mange Gange for hans
                            kære Brev, da han skrev lige saa vel om dig som om sig selv; den glædede
                            mig meget, da jeg fik den 7 Dage efter min Forløsning. Han skrev, at du
                            vilde skrive en af Dagene; det er sørgelig, kære Mand, at dit Brev ikke
                            kan komme til Stede, jeg er saa bange for, at du ikke er rask, men en
                            Trøst fik jeg i Gaar, F. D.s Pige fik Brev fra K., han skrev Hilsen fra
                            dig, kære Mand.Du har jo vist heller ikke faaet vores Breve. Den første skrev min Broder
                            den 15. Marts; da blev jeg velsignet af Vor Herre med en stor Søn; jeg
                            var glad, ved jeg kunde melde dig denne Tidende til Paaskefesten. Jeg
                            lagde 5 Daler i Brevet den samme Gang, og to er der skreven siden.Jeg kan Gudskelov lade dig vide, at jeg er godt paa Bedring igen, men den
                            Længsel og Savn efter dig, den trænger mig til Hjertet, kære Mand; men
                            Gud hjælp og styrk og beskyt dig, det beder jeg Vor Herre om. Gud giv
                            Fred, til du kunde komme hjem igen til mig og vores smaa Børn; større
                            Glæde kunde jeg ikke faa her paa Jorden mere.Jeg skulde hilse dig fra Præsten, han var her paa Palme-Søndagen at døbe
                            vores lille Søn, han kunde ikke tale med mig og om dig, uden han maatte vende sig om for at
                            skjule hans Taarer, da Krigen ligger ham tungt paa.Vores lille Søn er døbt efter dig; Præsten vilde have det, og det syntes
                            jeg og godt om; han sagde: Den Tid, som Barnet er født i, den glemmer I
                            aldrig. Han bad mange Bønner baade for mig og dig, han bad til Vor Herre
                            om din Hjemkomst, og jeg takkede ham; han talte med vores Børn og
                            klappede dem; han saà din Portræt, han sagde, du staar modig, og saa bad
                            han mig om at se en Brev fra dig. Han glædede sig over, at du bad til
                            Vor Herre, han trøstede mig.Nu vil jeg afbryde, kære Mand, for denne Gang, jeg kan ikke godt taale
                            det længere. Jeg beder dig, at du skriver saa snart som muligt, jeg er
                            saa bange, for at du mangler Penge, naar Brevene ikke er kommen til
                            Stede. Min Søster Bine er her og vil blive her, saa længe til jeg kan
                            selv. Flittig Hilsen fra vores smaa Børn; de har været ovre ved deres
                            Moster i 16 Dage, men nu er de kommen hjem igen, da jeg nu, Gud ske Lov,
                            kan være noget oppe. Flittig Hilsen fra Moder og alle Venner, især fra
                            P. D.; han har været her at pløje Grønjord i Dag. Nu ikke mere denne
                            Gang, kære Mand, flittig Hilsen til dig fra din til Døden trofaste KoneAnna Katrine K.Skriv snart igen!Manden har imidlertid dog faaet Maries Brev i
                                Hustruens Navn, og allerede d. 30. Marts svarer han, efter at være
                                kommen tilbage til Als fra Dybbølstillingen,hvor
                                han stod med sit Kompagni under Kampen d. 28. Marts. Han begynder
                                straks til venstre med et stort og udhævet:«Til Lykke, kære
                            Kone, ønsker jeg dig!» og først efter et lille
                                Mellemrum følger:«Din kære Brev af 21. dennes har jeg rigtigt bekommet den 24. ds. og ser
                            deraf det, jeg længe har ventet efter, nemlig den store Glæde, som gaar
                            mig til Hjertet, og da jeg tillige ser, at det er en stor og velskabt
                            Søn.O, Gud ske Lov, at du har det godt overstaaet, min lille, kære Kone, og
                            Gud give os Styrke og Kraft til at takke og prise hans Naade, som han
                            lader hvile over os. Jeg mangler næsten Ord til at fremstamme min Tak
                            til Himmelens og Jordens Herre og Skaber, som han udviser mod mig, at
                            han bevarer mig Helsen og sunde Lemmer i den farefulde Tid, da her er
                            mangen modig Mand, som bliver lemskudt i denne Tid.»Resten af Brevet skildrer Træfningen d. 28. Marts,
                                indtil « «Rolf Krake» kom ind i Sundet ved Broagerland og gav
                            dem op i Flanken, det gav Løsen», der fortælles
                            hvor«strengt det er at være paa Forpost nu, for man skal ligge i
                            Løbegravene og Traverserne hele Døgnet igennem, for hvert Øjeblik hedder
                            det Dæk, og Granatstumperne og Jord, det suser over Hovedet paa os
                            næsten hele Dagen igennem, men Gud ske Lov, det saarer dog ikke saa
                            mangen af os. Mads L.'s Søstersøn, Mads, han er død, han fik begge Ben
                            skudt af i Skanserne; det er haardt for hvem det træffer, Gud trøst og
                            styrk dem og os alle ... Og derpaa Gud i Vold! — Din sande Jakob C.»Den p. April er der «ikke noget videre at skrive
                            end at det bliver jo længere, jo strengere i Stedet for bedre. ... Gud i
                            Himlen bevare os, dersom I saà Krigsskuepladsen, saa vilde I styrte af
                            Forskrækkelse; alt er nedskudt og afbrændt ved Stillingen, men lad det
                            nu være godt, men det er dog rædsomt at tænke paa. Kære Kone! I Dag har
                            jeg været til Alters, og det var en stor Trøst for mig, men der var en,
                            jeg manglede; du kan vistnok løse Gaaden ...»Faa Dage efter er Jakob paa Sygehuset i
                            Rudkøbing«fordi han har faaet en Byld, lige paa Ryggen, som
                            Tornystret skal sidde ... Lægen siger, det er af Kuld og Strabadserne og
                            vaade Fødder; ja, kære Ven, det er strenge Tider, vi lever i, der bliver
                            mangen rask Karl ødelagt; de, som ikke bliver skudt eller saarede, faar
                            andre Svagheder, men desværre, der bliver mange skudt og saarede ... et
                            er en Guds Mirakel, at de ikke falder, hver en Sjæl, da paa hele Linjen
                            er Jorden næsten ompløjet [af Granaterne] over
                            alt». Konens sidste Brev er nu kommen ham i Hænde,
                            og«du være takket mange Gange, den var nær ved at presse Taarer i
                            mine Øjne. Min Kammerat græd saadan, at Vandet flød ham ned ad Kinderne,
                            da han hørte den, men nu er han nok skudt, eftersom en saaret af vores
                            Kompagni fortalte mig. Han var gift og havde det ligesom os. Hvilken
                            Sorg for hans kære Kone, saadan rørende Breve som hun skrev til ham! ...
                            Gud giv, at jeg kunde komme hjem og omfavne dig og de smaa Børn, ogsaa
                            den lille Jakob!»Efter Dybbølstillingens Fald skriver han— stadig fra Langeland—:«Kære Kone, jeg var dog meget heldig, at jeg kom paa Hospitalet, den Gang
                            da det gik saa haardt til ved Dybbøl den 18de dennes. Vores Regiment er
                            helt opløst tilligemed 2det Regiment; der er nok kuns 200 Mand af hvert
                            Regiment tilbage igen, ellers er de nedskudt eller fangne ... Ja, jeg
                            takker Gud mange Gange, fordi jeg ikke var med den Gang, og du maa
                            heller ikke forglemme at falde ned i Bøn, fordi din Mand blev trukken ud
                            af Ilden den Gang, og saa vil vi nu snart haabe paa bedre Tider igen med
                            Guds Hjælp. Min Kaptajn blev skudt den Dag og mange andre, brave
                            Officerer; det gjorde mig ondt, da jeg saà hans Navn paa Listen, da han
                            holdt meget af mig.» Hustruen paa sin Side beretter
                                ind i Maj Maaned om sin første Kirkegang:«Jeg var i Kirke sidste Søndag, og det var rigtignok en kedelig Dag for
                            mig, da jeg manglede min Ægtemages Nærværelse; men en Trøst var det for
                            mig, da Præsten bad saa køn for mig og for min Forsørger, til enhver
                            Menneske var meget rørt ved det, da Krigen ligger ham saa tungt paa
                            Hjertet. Men, Gud ske Lov, jeg fik Brev 2 Dage før den Dag fra dig og
                            det havde Præsten spurgt, saa kom han hen til Vognen og sagde Til Lykke
                            med min Kirkegang, og saa talte han med mig om dig; jeg kunde næsten
                            ikke svare ham.»Paa den Tid er hendes Mand atter ganske rask;hans
                                Kompagni var d. 18. April bleven fuldstændig oprevet, alle Officerer
                                og faste Underofficerer og en stor Del af Mandskabet var faldne,
                                Resten fangne; nu er det bleven kompleteret med Rekruter og ligger
                                paa Fyn i gode Kvarterer. Jakob skriver i Begyndelsen af Maj:«Da jeg er kommen i Geledet igen, saa har jeg ingen Ro, førend at jeg
                            skal tilmelde dig min Tilstand, da jeg nu er rask igen og staar som en
                            Mand i de samme danske Rækker, og Gud giv os Styrke og Sundhed, saa
                            haaber jeg nok, at Enden bliver god og giver os Glæde igen.Jeg tænkte, at jeg skulde snart haft kommen hjem, men det bliver nok ikke
                            Tilfældet endnu. Jeg længes efter at høre fra Eder der hjemme, om I faar
                            Eders Korn lagt i Jorden og om du nok kan styre din lille Jakob, og hvad
                            Christen og lille Ane Katrine siger om ham, og om de kan vugge ham lidt,
                            for nu er de vist vokset godt og kommen dem godt til at tale, saa kan de
                            vel nok fortælle noget, som kan fornøje dig og din omgivende Søster og
                            Broder, da jeg véd, I har mange besværlige og sørgelige Timer i denne
                            Tid.Ja, Gud giv, at jeg en Gang kunde komme hjem; det vilde glæde mig meget,
                            naar jeg kunde genskue det, som jeg af Hjertet elsker, og saa vi kunde
                            have Fred og Ro i Landet; det var at ønske, for nu gaar det nok haardt
                            til med de stakkels Landsmænd, men Gud styr og led det til det bedste i
                            hvad vi siden skal gennemgaa!»En fjorten Dages Tid efter er der kommen et
                                Danebrogskors til den af Kompagniets Mandskab, som Folkene selv
                                maatte kunne enes om, og nu fortæller Jakob d. 22. Maj, at hans
                                Kammerater har stemt paa ham som første Mand,«altsaa fejler det
                            vistnok ikke, dersom ellers Gud vil unde mig Helsen og Sundhed og spare
                            mig i Live». De af det gamle Mandskab, som fra
                                Hospitaler o. lign. er komne til Kompagniet igen, véd Besked med,
                                skriver Jakob, at Kaptajnen,«som nu er død og borte», noterede hans Nummer paa anden Paaskedag, og for
                                Resten tilføjer han beskedent, at «det er ellers en stor Ting
                            at være yndet og have god Kammeratskab i den Stand; Rekruterne er ogsaa
                            glade ved mig, for jeg véd jo Besked og kan hjælpe dem lidt til Rette
                            med Tjenesten. Nu, kære Kone, afbryder jeg for denne Gang med den Glæde,
                            at jeg ser, du har været i Kirke tillige med din lille Søn ...»Hustruen takker ham d. 28. Maj:Kære Mand!Dit kære Brev modtog jeg i Gaar, som glædede mig meget, da jeg deraf ser,
                            at du er nogenlunde rask, hvilken Gode kan jeg tilmelde dig igen.Vores lille Søn bliver bedre; du kan tro, kære Mand, at jeg har ventet
                            dig hjem, da der er kommen nogle hjem af de gamle, men det kan jo ikke
                            ske, men vi maa glæde os og tænke: Har vi Jesum i vort Hjerte, o, da har
                            vi Glæde nok, saa vil Vor Herre vist give os Fred igen, at vi maa samles
                            igen her paa Jorden med stor Glæde.Du kan vist nok huske, kære Mand, naar vi har siddet i vor Enlighed og talt om Krig,
                            saa gav du mig Trøst og sagde: Det kan være, jeg kan komme hjem med
                            Hæderstegn; det vilde glæde mig meget og alle danske Hjerter her i Byen;
                            vores gamle Fader var ogsaa meget glad ved den Brev, du havde skreven
                            efter Slaget, da han læste den den Dag, han var at besøge mig. Han var
                            saa glad ved Børnene; han gav lille Anne 2 Daler, som vi skulde skifte
                            [@9@/9: dele], men Christen saá lidt bedrøvet,
                            men saa sagde vores Fader: Jeg vil give dig en Bog, og der skal være en
                            Vrøvl [(???): en Hønserede]i, og der vil jeg
                            lægge de første Æg, og siden skal du dertil samle. Han var glad ved, at
                            alting saá godt ud her hjemme.Nu vil jeg fortælle dig, kære Mand, hvorledes det gaar med Arbejdet her
                            hjemme. Der gik en Seddel om, at alle Mænd af Sognet skulde møde, og det
                            var saadant bestemt af de L.-Mænd, at naar de gjorde Arbejdet, saa
                            skulde vi ikke have Penge; men det vilde de fleste af Mændene her i Byen
                            ikke have. Den Dag, de skulde samles, kom Peder D. og Klavs D. over til
                            mig og fortalte det, og saa sagde Peder D.: Nu siger jeg, at du har
                            lejet mig dertil, og det mærkede Præsten lige straks, at det skulde
                            gøres godvillig. Jeg maa rigtignok sige, kære Mand, at de gør det med
                            Glæde og gør det godt; jeg takker dem inderlig derfor. Vi er 8 Koner her
                            i Sognet, og vi faar Penge ligesom vi har Børn, nu faar jeg 6 Daler, som
                            Klavs D. betaler mig, jeg maa rigtignok sige, han er dansk af Hjertet
                            ...Kære Mand, vores Kreaturer ser meget godt ud. Jeg har jo en stor Kalv,
                            som du vil blive glad ved, og vores Faar har tre Lam. Rug og Hvede staar
                            rigtig godt; min Broder Jens var her i Pinsefesten, han sagde, det er
                            det bedste Stykke Rug, jeg har set i Sommer. Han og min Broder Hans græd
                            meget, da de læste dine Breve, jeg takker dig ogsaa mange Gange, fordi
                            du skriver saa kønne Breve til mig.Kære Mand, skal jeg ikke sende dig Penge eller Strømper eller Skjorter,
                            jeg er saa bange, at du mangler noget. —Nu vil jeg afbryde for denne
                            Gang; en flittig Hilsen fra alle mine Sødskende og Venner, men først og
                            sidst være du hilset fra mig og vores smaa Børn. De siger til mig:
                            Moder, skriv til min Fader, at han snart vil komme hjem!Anne Katrine C.Straks d. 2. Juni svarer han igen:Kære Kone og Børn! *Din Skrivelse af 28. Maj har jeg rigtig bekommet ved Appellen og hvoraf
                            jeg ser, at I er raske, og, Gud ske Lov, samme Gode kan jeg ogsaa
                            tilmelde Eder igen, og jeg kan ogsaa hilse dig fra Jesper N., han er
                            ogsaa rask; han har været for at besøge mig 2 Gange, og jeg har set den
                            Brev fra dig til ham, og jeg har ogsaa været i Assens med ham. IIte
                            Regiment er nok ogsaa kommet til Fyen, de er nok i Faaborg paa Tiden, og
                            jeg haaber ogsaa nok, at Anders er ved Helsen; ja Gud ske Lov at man har
                            Helsen! Ja, kære Kone, du skriver, om jeg ikke snart kommer hjem; det
                            véd jeg slet ikke, det
                            lader ikke til paa Stillingen hos os, for vi har 5 Timers Øvelse om
                            Dagen og alt forberedes, til at vi skal paa en igen, og de Dage er jo
                            snart henrunden med Vaabenhvilen, men Gud véd, hvad det skal blive til.
                            Din kære Søster skrev, at du begyndte at pippe saa smaat efter mig, men
                            det skal du ikke, du maa ikke vente mig, før du ser mig, det har jeg jo
                            altid sagt, naar jeg rejste, og andet kan jeg heller ikke sige endnu.Det var jo dog glædeligt for dig, at min Fader kom over at se til dig, ja
                            han har ogsaa skreven en smuk Brev til mig, at han ikke vidste at bære
                            den Sorg for dig, dersom jeg skulde falde, og at alting saa' godt ud
                            hjemme hos dig, og at dine Søskende var hos dig den Dag. Og jeg har
                            ogsaa skreven ham en god Brev til igen.Ja, kære Kone, nu afbryder jeg min Skrivelse for denne Gang med stor
                            Fornøjelse, og jeg beder dig af Hjertet, at du hilser de gode Mænd, at
                            jeg overbringer dem minhjerteligste Tak for den altfor store, opofrende
                            Godhed, som de udviser imod os, og jeg vil bede den gode Gud, om at han
                            vil lægge sin velsignede Haand i al deres Vandel og lade sin Fred bo i
                            deres Hus, jeg kan ikke gengælde dem derfor paa anden Maade. Og jeg
                            beder Gud, om at jeg maa staa og slaas som en ærekær Broder i de danskes
                            Rækker og stride for min gamle Moder Danmark, saa haaber jeg, at Enden
                            vil blive god for os allesammen, vi skal jo kun staa fast i Trængselens
                            Tid.Ja, kære Kone, nu slutter jeg med min hjertelige Hilsen til dig og dine smaa betroede Børn
                            og alle dine Søskende og gode Venner, og saa vil vi haabe til det bedste
                            og paa en glædelig Gensyn. Og derpaa befaler jeg dig og alle Gud i Vold,
                            og lev vel, til vi ses igen, det ønsker jeg, din til Døden hengivne MandJakob C.Jeg mangler ikke noget.Med dette Brev slutter den lille Samling.Til Chefen for 1ste Regiment.Efter I. og II. Infanteriregiments hæderlige Affære
                                ved Oversø viste Nationen paa mangfoldige Maader sin Taknemmelighed
                                mod de flinke Soldater. Selv naar de fantastiske Overdrivelser af
                                deres Færd reduceredes til hvad der virkelig var sandt, blev der nok
                                tilbage at være glad og stolt over. Begejstringen kaarede sig—
                                i maaske vel rigelig Grad— særlig I. Regiment, Københavnerne, til Genstand. De
                                blev Kælebørn for Pressen og en stor og indflydelsesrig Del af
                                Befolkningen. Der dannedes anselige Komitéer for Indsamling af
                                Bidrag til dem, og deres Chef, som var en offentlig vel kendt
                                Personlighed, blev stærkt fejret. Fra de forskellige Klasser af
                                Samfundet modtog han ogsaa talrige private Vidnesbyrd om
                            Sympathi.Et Par Prøver turde her være paa sin Plads:Først er der et Brev fra en anset, yngre dansk
                                Forretningsmand og tidligere dansk Konsul, nu bosat i Paris.Skrivelsen er ledsaget af et Udklip fra den
                                franske«Journal illustré», hvor en Afbildning viser nogle Kolonner stærkt
                                galliceret dansk Fodfolk med bredskyggede Huer, Napoleonskæg og Zouavkogekar paa
                                Tornystrene. De rykker ud i mægtige Skyer af hvid Krudtrøg, der
                                bølger i et nøgent Landskab med Antydninger af Gærder og bladløse
                                Træer. Teksten til Billedet taler om en «événement mémorable
                            digne de ne pas être oublié par la posterité». [En
                                mindeværdig Begivenhed, som ikke bør glemmes af Efterverdenen.] Og
                                den fortæller om, hvorledes «le premier régiment de l'armée
                            danoise se dévoua pour assurer le salut commun ... son colonel
                            s'empressa de faire élever quelques retranchements, et pendant cinq
                            heures du combat le plus meurtrier, le régiment danois tint en échec
                            toute l'armée confédérée ... lorsque la fumée de la poudre s'éleva
                            lentement du champ de bataille 2,200 hommes sur 3,000 qui composaient le
                            régiment étaient tués; le colonel, le lieutenant-colonel et tous les officiers étaient morts.— Le premier soin du remplaçant du général en chef de Meza fut de mettre
                            à 1'ordre du jour de l'armée le brave I er régiment.Hélas, il n'en restait plus que le souvenir.» [I.
                                Regiment i den danske Hær ofrede sig for det heles Frelse ... dets
                                Oberst lod hurtigt opkaste nogle Forskansninger og i fem Timer,
                                under den mest morderiske Kamp, holdt det danske Regiment hele den
                                allierede Armé Sta?igen ... da Krudtrøgen langsomt hævede sig fra
                                Slagmarken, var 2200 dræbte af Regimentets 3000 Mand; Obersten,
                                Oberstløjtnanten og alle de øvrige Officerer var døde.— Hærens nye Overgeneral, i General de Mezas Sted, lod,
                                først af alt, det tapre I. Regiment sætte i Dagsbefalingen for
                                Hæren. Ak, det var nu kun til i Mindet!]Og Brevet lyder:Søndag d. 22. Februar. *Højvelbaarne Oberst!Jeg ser i Dag i «le journal illustré» en lille Skizze af Deres brillante
                            Kamp ved Oversee, og jeg tillader mig at sende Dem den. Som Udførelse er
                            den jo meget maadelig, men den beviser dog, at det ikke er alene
                            Danmark, som kender Deres Heltedaad, men at Bladet vidste at behage sine
                            Abonnenter ved at gengive denne Kamp, hvorom alle Aviser har underholdt
                            deres Læsere, og som alle Læsere har enstemmigt beundret.Jeg er glad over denne Anledning til at bringe Dem og Deres heltemodige
                            Regiment min Beundring og som dansk min Tak. De kan næppe begribe de
                            sørgelige Dage, jeg tilbragte, efter at vor tapre Armé havde maattet
                            forlade Danevirke. Med Angst og Mismod tænkte jeg paa vore stakkels
                            Jenser, som i Mulm og Mørke forfulgtes af en overlegen og hovmodig
                            Fjende. Tyske Beretninger fortalte om Prøjsernes og Østrigernes Væddeløb
                            for at afskære os Tilbagetoget og tilintetgøre vor Armé. Da kom
                            Depechen, som fortalte, at Iste Regiment «par une resistance héroique»
                            havde stanset Fjenden og frelst Arméen. Da aandede jeg atter frit, alt
                            blev Lys og Dag, og jeg begræd ikke mere Dronning Thyras kolde Vold, da
                            jeg hørte, at et andet, levende Danevirke vidste at værne om vort kære
                            gamle Fædreland.Takket være Dem og Deres Regiment tilbragte jeg stolte Dage. Alle talte
                            om Oversee, alle Blade beundrede vor Armé, og en Ven kom til mig, som havde spist hos Thiers,
                            og fortalte, at denne Verdens største Historieskriver havde med varm
                            Beundring talt Danmarks Sag, og han havde ytret, at Slaget ved Oversee
                            var saa brillant, at man maatte gaa tilbage til Oldtiden for at finde
                            noget, der lignede denne Haandfuld Folk, som opofrede sig for Arméens
                            Frelse.Her i Frankrig er alle Sympatier for os, og hver Gang Tyskerne faar
                            Prygl, er Folk saa glade, som om det var Frankrig selv, der havde slaaet
                            til. En Krig med Prøjsen vilde blive hilst her med Jubel, og man haaber,
                            at man kommer med inden Enden.Jeg beder min Svoger A. at sende Dem fra København 100 Rdlr., som De
                            godhedsfuldt vil disponere over ganske efter eget Skøn. Skulde De
                            bestemme Dem til at drukne Pengene i en god Punch, saa beder jeg Dem at
                            sætte al Beskedenhed til Side og i mit Navn at udbringe et længe, længe
                            Leve for det Iste Regiment og dets tapre Oberst.Jeg forbliverDeres ærbødigeN. N.Derefter kan et Brev anføres fra en Ioaarig lille
                                Pige, hvis Forældre (Embedsfolk i en sjællandsk Provinsby) er i
                                Slægtskabsforhold til Regimentschefen, som er hendes Gudfader.
                                Brevet er øjensynlig blevet til under de voksnes Øjne og ikke uden
                                Paavirkning af deres Skrivefærdighed, men den barnlige Stil bryder
                                dog tydeligt igennem.Den patriotiske unge Dame skriver:Den 20. Febr. *Da jeg havde meget Lyst til at skrive til min Gudfader, og Fader sagde,
                            at det kunde gaa an, besluttede jeg at gøre Alvor deraf. Det, jeg vil
                            skrive til Dem om, er, at det har bedrøvet mig meget at høre, at
                            Danevirkestillingen er tabt. Det tyder paa Fædrelandskærlighed og Mod,
                            at første Regiment, da Hæren skulde trække sig tilbage, bad om at maatte
                            være de sidste og at dække Hæren. Det er skrækkelig at tænke sig, hvor
                            de stakkels Officerer og Soldater har maattet lide baade af Hunger og af
                            Kulde. Hestene styrtede jo om af Træthed. Nu kan vi vel alle stole paa,
                            at Soldaterne kan forsvare Dybbøl, saa at Tyskerne ikke kommer over til
                            Als. Med mit Brev følger en Kasse Cigarer fra Fader, som beder Dem ikke
                            forsmaa den, da De vel ikke saa godt kan faa dem. Nu Farvel, lev vel,
                            jeg haaber, at de danske maa vinde. Fra Deres GuddatterAnna.Endvidere forekommer to unge Mænd af Almuen, som
                                tilbyder Obersten deres Tjeneste som frivillige.Brevets Retskrivning, Tegnsætning og Inddeling er i
                                Gengivelsen uforandret bibeholdt som en enkelt, for Datidens
                                Bondealmue ret karakteristisk, Prøve.N. pr. Aarhus d. 20 April 1864.HerreOberstleiutnant Regimentscommandøir Bech. Jeg tager mig herved den
                            ærbødige fridhed at skrive Dem til da jeg og en af mine Venner Længe har haft Lyst at
                            komme i Tjennesten og da vi ere for unge til at blive udskrævet
                            henvender vi os til Dem om De ikke Godhedsfuld vil optage os som
                            frivillig og vort høiste ønske er at komme til første Inftreirægement
                            jeg hæder Niels Peder N. og er 19 Aar den 25 Mai og min Ven Peder J.
                            fylte 19 Aar 8de Marts.Bekke er vi friske og ikke os bevist nogen Lægems Svaghed jeg er ogsaa
                            saavelsom Peder J. ikke udvandt i at omgaas med Skydevaaben og det skal
                            stædse vere formaalet for os at erhverve os den færdighed som udfordres
                            for at vere en God Soldat Ligesom at erhverve os vores Foresattes
                            Agtelse og Yndest. Vi hafte alt forlengesiden melt os men vi maatte jo
                            have vores Forældres Samtykke vi beder Dem Herr Oberstleiutenant om at
                            opfylde vort ønske og skal vi møde vad Dag De bestemmer.ærbødigst Niels Peder N.Peder J.Mellem Fjender i Vejle.Uddrag af en Dagbog paa 68 Kvartsider, ført hver Dag fra d. 18. Februar
                            til d. II. Juni.Forfatterinden er en ung, 20-aarig Pige, Datter af en højerestaaende,
                            juridisk Embedsmand i Vejle.Hendes Fader var paa Krigens Tid 57 og Moderen 50 Aar.Paa Dagbogens første Blade gives i korte Træk
                                Situationen inden Fjendens Ankomst.Den 19. Februar. Fredag. *Gik roligt for os, men med stadig Indrykning i Byen af vore Tropper.Den 20. Februar. Lørdag. *Rolig; der blev lagt Forhug af Grantræer nede ved Sønderbro; Fjenden i
                            Kolding med en Styrke af 3000 Mand.Den 21. Februar. Søndag. *Kl. 12 rædsom Alarm; Fjenden med Patrouille ved Viuf Kro; 7. Regiment
                            udsendt paa Rekognoscering; Kl. 3 Fjenden atter trukken sig tilbage; 4
                            Kompagnier af II. Regiment kom om Eftermiddagen; Løjtnant G. var endnu
                            hos os, og vi havde en rar Søndagaften.Fra den 22. Februar til den 8. Marts gaar Tiden ret
                                roligt med Indkvartering og Officersbesøg; Major G. og forskellige
                                andre Officerer spiller hyppigt L'hombre med Herredsfogden,
                            «Løjtnant K. og jeg spillede Sonater og andre Ting.» Man foretager Spasereture i Omegnen «for at se Forhugget og
                            Befæstningerne, jeg kunde imidlertid ikke se, at der var saa overdrevent
                            meget gjort i Stand.»Om Fjenden noteres den 25., at han fra Kolding
                            «sendte en Patrouille til Egtved, men uden at tage noget videre. Ingen
                            Fægtning med vore Soldater, som ved Hjælp af en Kones Advarsel reddede
                            sig.» For Resten«fandt vore Officerer, at
                            Stillingen ved Vejle var en aldeles uforlignelig Stilling og talte
                            stærkt om et alvorligt Forsvar her Nord for Byen.» Den 28. fandt«en Patrouillefægtning Sted mellem vort og
                            fjendtligt Kavalleri i Blaakjærskov. En dansk Dragon af Give Sogn» [den bekendte Niels Kjeldsen af 6. Dragonreg., 4.
                                Fsk.] «udviste et mageløst Heltemod og blev først efter en
                            voldsom Modstand dræbt, 3 danske Dragoner tagne til Fange.» Dagen efter omtales Træfningen ved Vorbasse med dens
                                33 prøjsiske Fanger, og derefter fortsættes, længere hen i
                            Dagbogen:Onsdag den 2. Marts. *Roligt. Om Aftenen rædsom Kommers; der kom nemlig 3 Parlamentærer til
                            General Hegermann-Lindencrone, og han modtog dem paa Petersholm. Den
                            første spurgte, om vi vilde godvillig forlade Vejle, herpaa svaredes
                            «Nej». Den anden spurgte til den fangne Officers Befindende, som vi tog
                            tilfange ved Vorbasse, herpaa svaredes «Godt». Den tredje, om det ikke
                            var det bedste, at
                            Patrouillefægtningerne blev ophævede; herpaa svaredes: « Comme vous
                            voulez, Messieurs.»Tirsdag den 8. Marts. *Denne rædsomme Dag oprandt meget roligt, men omtrent Kl. 10 kom Fader og
                            spurgte Frederik, om han vilde gaa hen at se nogle Fanger, vi havde
                            taget i Morgenstunden.Et Øjeblik efter blev der blæst Allarm, og straks var jo alt i Oprør; II.
                            Regiments 4 Kompagnier, som ikke var paa Vagt, blev beordret ud i
                            Stillingen; Kavalleripikettet red ud. Kl. II kom Fangerne ridende her
                            forbi, de bestod i 4 østerrigske Windisch-Grtz-Dragoner, ledsaget af de
                            danske Dragoner, der havde taget dem til Fange; den ene var saaret paa
                            Halsen, men red dog. En Officer, Grev Czernim, som vi ogsaa havde taget
                            til Fange, var saa haardt saaret, at han maatte køre til Horsens i en
                            lukket Vogn.Kl. 12½ kom imidlertid Kavalleripikettet tilbage; Kaptajn S. red ud for
                            at hente II. Regiment tilbage. Løjtnant K.'s Peter kom ogsaa tilbage og
                            vi ventede da, at der i det mindste den Dag ikke vilde komme nogen
                            Fjende hertil.Da Klokken var 2 begyndte Kommersen da for Alvor. Alt Kavaleri, som havde
                            været paa Forpost, kom tilbage og gik Nord paa, den ene Stafet
                            galoperede gennem Gaden efter den anden; saa vilde Fader have, at vi,
                            Moder og jeg, skulde køre ud paa Landet, men idet vi tog Tøjet paa,
                            sprang der en Granat her lige udenfor paa Gaden. 14 Vinduesruder
                            søndersloges, Gardinet hang i Pjalter, Vinduessprossen gik itu, og en
                            stor Granatstump sprang ind i Dagligstuen. Hele Familjen gik da efter Md. S.'s Anmodning
                            ned i Kælderen, hvor vi stod i den rædsomste Angst og under den
                            rædsomste Kanon- og Geværtorden.Derpaa hørte vi vilde Skrig, Raaben, Hujen og Musik, ja klingende Musik,
                            uh ha! Saa hørte vi vore egne, søde Soldaters Raaben, idet de løb gennem
                            Gaden og saa en Tyskers ækle Skraal! Vi stod omtrent nu 3/4 Time dernede, saa kom vi ind i Md. S.'s Stue,
                            og derfra saà vi, hvorledes Tyskerne (Østerrigerne) i tusindvis drog
                            Nord paa.Kl. 7 indtraadte der Stilhed i Kanontordenen, som stadig var hørt Nord
                            fra; saa stormede Tyskerne tilbage i Byen og indkvarterede sig selv med
                            dragen Bajonet, saaledes at vi fik herop 66
                            Menige, 3 Officerer og 3 Oppassere. De Menige fik straks Smørrebrød,
                            hvilket var det eneste, der nogenlunde stoppede og stansede deres
                            Raseri; de mente nemlig stadig, at der var danske Soldater skjult
                            omkring i Husene, da de danske Soldater i den søndre Del af Byen havde
                            skudt fra Vinduerne.Paa Retræten af de Syd for Byen værende, danske Soldater var II Soldater
                            af II. Regiment komne for sent til at naa ud, inden Fjenden havde besat
                            den Udgang af Vejen, som de skulde gaa, og var nu i deres Angst sprungne
                            ind i vor Have. De 6 fik civile Klæder, men de 5 maatte gaa ned at
                            overgive sig, og Fader maatte med blødende Hjerte staa ved Siden af og
                            se derpaa.Natten var rædsom, ikke en halv Times Ro, da Soldaterne stadig løb op og
                            ned og der var almindelig Uro og Tummel. De fleste af de Menige var
                            Ungarer, som ikke kunde
                            et Ord tysk. Her paa Gaden blev den Dag skudt: Hr. H., død, en
                            Skrædersvend saaret i Benet, en lille Pige i Foden, og en lille Dreng;
                            Md. W. blev skudt i sin Stue. Østerrigerne led et voldsomt Tab. Vi fik
                            nogle saarede, men flere af vore blev tagne tilfange. Kaptajn S. af II
                            Regiment blev fangen og saaret; han er paa Æresord hos Konferentsraad D.
                                [Amtmanden].Onsdag den 9. Marts. *Om Morgenen gik der voldsomme Kavaleriregimenter, Infanteri og Artilleri
                            Nord paa. Vore Tropper sagdes at have slaaet Forposterne tilbage, men
                            efterat Fjenden har besat Byen vides jo aldrig noget bestemt om vore
                            egne. En rædsom Tummel i Byen. Transport af saarede fra Valpladsen ind
                            til Lazareterne. Stemningen aldeles fortvivlet. Her i Huset en gyselig
                            Støj af de menige, en Skrigen, Løben og et Svineri, som der vist aldrig
                            er set Mage til. Ingen Nattero.Torsdag den 10. Marts. *Tidlig om Morgenen blev Moder kaldt, da de menige gjorde Oprør imod
                            Pigerne, som ikke straks vilde give dem Kaffe. De var aldeles rasende og
                            omringede Moder og skreg og raabte, men Moder fik dem til Tavshed, og nu
                            kom 5 ad Gangen ud og fik deres Skaal Kaffe. Endelig Kl. 12 marcherede
                            da de menige bort, og nu havde vi da kun de 3 Officerer og deres
                            Oppassere samt et Par Underofficerer. Ingen Nattero.Fredag den II. Marts. *Fik vi en meget net Oberløjtnant H. i Kvarter. Stemningen meget slet.
                            Rekvisitioner til Skansearbejde Syd for Byen, hvilket nægtedes, og derpaa
                            blev der Folk dreven sammen og tvungne til at arbejde: alle
                            Seminaristerne fra Jelling, Pastor M., Skolelærerne U. og B., kort sagt
                            hvem Fjenden med dragen Bajonet tvang dertil. Intet Nyt ellers.
                            Rekvisition om Mad til Skansearbejderne; med Besvær skaffet.Lørdag den 12. Marts. *Rekvisitioner om Mad til Skansearbejderne, som i en Fart blev sendt
                            derud. Om Aftenen blev Arbejderne løsladte og kom her paa Kontoret forat
                            erholde Passérsedler. De saà rædsomme ud, en af Seminaristerne var i
                            Slobrok og Sivsko, en anden havde de taget Ur og Kæde fra. De var i
                            Køkkenet for at drikke lidt, og saa fik de ogsaa lidt at spise.Tirsdag den 15. Marts.Løjtnant H. efter en rørende Afsked draget bort, og en anden Løjtnant
                            kommet i hans Sted; hans Tjener, en Ungarer, kan ikke forstaa et Ord
                            tysk.Torsdag den 17. Marts.Om Aftenen kom her 2 Underofficerer for at rekvirere 2 Ligkister, 3
                            Kranse, 3 Grantræer og 3 Ligklæder over Kisten. Der er nemlig død 2
                            Menige af II. Regiment og 2 af 3. Dragonregiment og en østerrigsk
                            Underofficer. De skal begraves i Dag den 18. Marts. Ceremonien skal
                            udføres af deres egen Præst.Tirsdag den 22. Marts.Om Middagen kom her en Hauptmann med en Kadet (Fændrik). Ordentlige Folk.
                            Hauptmanden viste Fader en Forlovelsesring, en Revolver og en dansk
                            Spidskugle, endvidere spildte han Rødvin over sin Seng og Gulvet.
                            Fændriken spiste godt og takkede. Den prøjsiske Oberløjtnant ser vi aldrig noget
                            til, han faar kun Kaffe om Morgenen, forresten lever han paa Værtshus.Onsdag den 23. Marts.Den forlovede Hauptmann og den spisende Fændrik rejste i Morges. Kl. 2
                            kom her en prøjsisk Major von B. og hans Adjudant Løjtnant von F.; deres
                            Oppassere er en Underofficer og en Skriver. I Dag kom med Prøjserne 3
                            danske Infanterister af 13. Regiment, de var Overløbere; det var
                            sørgeligt at se, men alligevel en Velsignelse at se den danske Uniform
                            engang igen.Torsdag (Skærtorsdag) den 24. Marts.Temmelig rolig. Løjtnant von F. og Major von B. gjorde os en meget fin
                            Visit i Formiddags. Kyraserofficeren siges at skulle rejse, og en Doktor
                            har allerede anmeldt sig selv.Udskrivning af Heste her i Byen. Købmændene W., R. o. s. v. har de
                            frataget Hestene.Lørdag den 26. Marts.Vor Indkvartering afrejst Kl. 5. En Masse Tropper bestaaende af Infanteri
                            og Artilleri drog Syd paa; vi saà derimellem den forlovede Hauptmann og
                            hans spisende Fændrik. Der siges, at Dronningen af England er gaaet af
                            og Prinsen af Wales er bleven Konge, og at han har faaet en
                            Vaabenstilstand i Stand, saaledes at Tyskerne inden den I. April skal
                            have Jylland rømmet.Tirsdag den 29. Marts.Nogle af vore Infanterister fra Frederits er bleven ilandsatte ved
                            Rosenvold og har derfra begivet sig til Landsbyen Assendrup, hvor de i
                            en Bondegaard tog 22
                            røde Husarer og 25 Fleste. Dette er sket Natten mellem Mandag og
                            Tirsdag. Vi fik om Eftermiddagen en Major af de røde Husarer og en
                            Overlæge med 3 Tjenere. Majoren rasede, over at vi havde taget hans
                            Husarer og sagde, det var imod al Krigsbrug, Maaden hvorpaa vi havde
                            taget dem; dernæst spurgte han Fader, om Fader var dansk eller tysk
                            sindet. Det siges, at Garibaldi er landet i Frederits??Onsdag den 30. Marts. *I Formiddags var Majoren uforskammet mod Moder, forlangte Middagsmad Kl.
                            I, uden at have leveret Naturalforplejning, og spurgte derpaa, om Moder
                            var en Tysker, thi hun talte jo tysk som en indfødt; Moder svarede, at
                            hun vel var født i Holsten, men at hendes Fader havde været dansk
                            General, og at hun aldeles ikke regnede eller nogensinde havde regnet
                            Holsten til andet end til Kongeriget Danmark. Efter denne Tale vendte
                            Hr. Majoren hende Ryggen.I Eftermiddag stærkt Røre, alle Kufferterne bringes bort, der pakkes,
                            Bagagevognene kører Syd paa, de syge flyttes bort. Alt tegner til, at de
                            skal bort i Nat. Gud give dog det var Sandhed!Torsdag den 31. Marts. *Vores Major red da ud om Natten Kl. 2, men kun for at fange en Spion, som
                            de antog havde hjulpet de danske til at fange de røde Husarer; Spionen
                            var E. fra — gaard, som de nu i Formiddags bragte som Fange hertil,
                            siddende mellem 2 Husarer med spændte Pistoler; han kom straks for en
                            Krigsret og blev saa ført til Magdeburg eller Spandau. Om Middagen kom
                            de atter med en gammel
                            Landmand, hvis Karl havde hjulpet de danske at trække Hestene ned til
                            Stranden. Vort Haab blev aldeles skuffet med Hensyn til at de skulde
                            bort, tvertimod kom her om Formiddagen 5000 Østerrigere og et Batteri,
                            som drog Nord paa. Temmelig Røre i Byen. Stemningen fortvivlet. Vejret:
                            Solskin og yndig Luft.Fredag den 1. April.Moder maatte i Morges ind til Frøken B., og tale hendes Indkvartering til
                            rette, da de var uforskammede imod hende. Sognefoged M. blev i Gaar
                            Aftes ført som Arrestant herind, men blev i Dag atter løsladt. I
                            Eftermiddag kom de med en Bonde og hans Søn, som de har mistænkt for
                            Spioneri. Stemningen komplet fortvivlet. Vejret: Regn med Slud og Blæst.Søndag den 3. April.Moder fik en nydelig lille Anretning forærende af den gamle [prøjsiske] Doktor, bestaaende i nogle dejlige
                            Æbler og Violer og Sirener.Mandag den 4. April.Jeg spillede for første Gang i Dag, efter at Fjenden er kommen hertil.Tirsdag den 5. April.Formiddagen temmelig rolig, men i Eftermiddag stor Uro, da Prøjserne har
                            set et Skib, som lagde til ved T. Prøjserne er kørt ud, Officererne
                            rider omkring, Vogne kører fra Magasinerne, Infanteriet løber med fuld
                            Oppakning af Sted, de tror nemlig, at det er et Dampskib, som har
                            Kanonbaade paa Slæbetov, men det indskrænker sig nok til, efter private
                            Folks Mening, at være et engelsk Skib med Kul til Gasværket. Her staar Skildvagter rundt
                            omkring, man kan næsten ikke komme udenfor Byen.Lørdag den 9. April.I Morges kom Tjeneren og skulde hilse fra Majoren at Kommandanten og hans
                            Adjudant gerne ønskede at spise sammen med Majoren og Doktoren i Dag,
                            her var nu deres Naturalforplejning, om Moder vilde være saa god at
                            tillave det til dem. Kl. 2 kom her altsaa Herrerne og spiste lystig og
                            drak Champagne, ungarsk Vin og Rødvin, til Dessert havde de Appelsiner
                            og Medisterpølse; Majoren sendte Moder og mig 4 Appelsiner ind efter
                            Bordet.Mandag den II. April.Der er Tale om en Omkvartering her i Byen, da Prøjsere og Østerrigere
                            ikke kan enes i én Gaard; men da her er lutter Prøjsere i Gaarden, skal
                            ingen Omkvartering finde Sted her.Tirsdag den 12. April. *Temmelig roligt om Formiddagen; om Eftermiddagen kom her en Mængde Vogne
                            for at bortkøre Korn her fra og fra Horsens, som de havde taget paa
                            Røvertoget om Søndagen i Horsens. Om Eftermiddagen gik jeg hen for at
                            besøge Frøken H. og paa Kirkegaarden stod da opstillet 12 à 14 Prøjsere,
                            som, idet jeg lige kom forbi dem, lagde Geværet til Kinden, som om de
                            vilde skyde; der stod en Løjtnant ved Siden af dem, men jeg var modig og
                            gik ikke et Skridt hurtigere end før, og Prøjserne saá med Forbavselse
                            efter mig; de mente vist, jeg skulde have løbet af Sted. Vejret var med
                            Solskin, men koldt og Blæst.Lørdag den 16. April.De fjendtlige Officerer er nu fast bestemte paa at ville have Bal her;
                            hvor de vil faa Damer fra, maa Gud vide, thi tvinge kan de da ikke godt.Søndag den 17. April. *Vi havde en rædsom Dag. Kl. II 1/2 om Formiddagen blev der blæst Allarm,
                            Trommen gik og alt var i Oprør, ingen vidste hvad Grunden var hertil,
                            det var en rædsom Spænding. Alle Bagagevogne og Karrer blev kørt Syd paa
                            langt udenfor Byen, Artilleriet kørte i Gallop Nord paa, derefter kom
                            Infanteriet, der ligger her i Byen; saa varede det en halv Time, saa kom
                            et østerrigsk Batteri fra Vinding med Bedækning af østerrigsk Infanteri
                            fra Vilstrup, derefter kom de prøjsiske Kyrasserer og saa til Slutningen
                            de østerrigske Husarer; Kyrassererne ligge i Højen og Husarerne ogsaa
                            ude paa Landet.Efter at alt nu var stormet som rasende Nord paa, kom Kyrassererne efter
                            et Kvarters Forløb tilbage og standsede Husarerne, som ikke var komne ud
                            af Byen endnu, derefter drog hele Selskabet tilbage og efter en Times
                            Forløb var de alle komne hjem; det hele havde staaet paa fra II 1/2 til
                            4, og Grunden til Alarmen var vore danske Dragoner og noget Infanteri,
                            som havde været i Linved og taget nogle af Forposterne; men det var
                            Prøjserne, som havde Vagt, og deraf kom det, at der blev en saa rædsom
                            Alarm. Her uden for blev i Hastværket en Hest, som kørte Træn, aldeles
                            ødelagt, hele Bringen blev reven op paa den, et Par Heste kom til Skade
                            nede ved Sønderbro, saa det havde de gode Prøjsere for deres Alarm.Det var en rædsom Spænding, inden man fik at vide, om de danske var her i
                            Nærheden eller hvad der var Grunden til den gruelige Kommers. Det var
                            næsten, som om der var Hekseri med i Spillet, saa hurtigt som de
                            østerrigske Jægere kom marchfærdig ud af Kvartererne; 10 Minuter efter
                            Alarmsignalet havde lydt, løb de med fuld Oppakning ud ad Landeveien,
                            endskønt de gik i al Ro og Mag med deres Naturalforplejning, da Signalet
                            lød; Officererne sprang formelig ned ad Gaden uden Kapper, som de stod
                            og gik, i den tynde Uniform, kun med Huen paa Hovedet. — Vejret er
                            yndigt.Mandag den 18. April.Om Eftermiddagen fik vi den rædsomme Efterretning, at Dybbøl var taget,
                            og 2500 Fanger havde Tyskerne taget. Vi har et svagt Haab endnu om, at
                            det er Usandhed, men det er vel desværre sandt, Gud hjælpe os dog!
                            Stemningen er i højeste Grad forknyt og fortvivlet. Vejret yndigt.
                            Prøjserne har skraalet « Hurra » som gale Mennesker.Onsdag den 20. April.I Dag gaar der atter det dejlige Rygte, at Dybbøl ikke er taget, man
                            mener, at det kun er nogle Skanser, der er tagne, det er en rædsom Pine
                            at gaa i, man véd intet med Bestemthed.Torsdag den 21. April. *I Dag er Rygtet om Dybbøls Fald da bleven fuldkommen stadfæstet. Der kom
                            gennem en hemmelig Vej en Avis, hvori hele Indberetningen fra vores
                            Overkommando stod, det var en rædsom, rædsom Ting at læse, og det værste
                            er, at vi jo nu i mange Dage kan gaa uden at faa nærmere Efterretninger
                            derom. Konferencen, som vi havde haabet paa, er da nu atter opsat til
                            den 25. Vores Major og Doktor kom da ikke bort om Natten men er nu først
                            rejst i Eftermiddag Kl. 4 efter at have gjort en Visit og takket mange
                            Gange, hvilket de virkelig ogsaa havde Grund til. Prøjserne, der kom her
                            i Gaar, er her endnu i Dag, men der er kommet en østerrigsk Kommandant,
                            og her skal nok kun blive Østerrigere i Byen, gid det var saa vel!
                            Yndigt Vejr.Fredag (Store Bededag) den 22. April. Vi er i Dag for første Gang siden
                            den 18. Februar en hel Dag fri for Indkvartering.Mandag den 25. April.Solskin, varmt og yndigt, alt begynder at blive grønt og at sætte
                            Knopper, o, Gud!Lørdag den 26. April.Kronprinsen kom omtrent Kl. 8 i en lille Kalechevogn med en anden Vogn
                            bagefter. Han kørte med 2 Heste, der sad en Herre ved Siden af ham, den
                            bageste Vogn var en lukket Wienervogn; der var meget liden Pragt eller
                            noget som helst kongeligt at se ved det hele. Musiken spillede ved
                            Amtsgaarden, da han kom. Et af de Kompagnier, der kom i Dag hertil,
                            havde 3 Danebrogskompagnifaner i Spidsen, det var rædsomt at se!Onsdag den 27. April. *I Dag ankom hertil en Bataillon Jægere (prøjsiske) de blev indkvarterede
                            her i Byen. Den gamle Wrangel kom hertil i Dag, Kl. 8 Aften. Musik og
                            Jubel, da han kom, af Soldaterne; han bor paa Apotheket. I Formiddag var der Revu paa
                            Torvet, Kronprinsen uddelte Ordener til Soldaterne og Officererne. De
                            danske Fanger af II. Regiment, som blev tagne tilfange helved Vejle, er
                            i Dag, godt forsynede med Penge og nye Støvler, sendt Syd paa. En Mængde
                            prøjsiske syge kom hertil fra Horsens i Dag. Vejret yndigt.Torsdag den 28. April.I Dag er det min kære Tante C.s Fødselsdag, vi kunde desværre ikke
                            tilskrive hende en Linje.Af Betydenhed skete intet i Gaar. Vi saá den gamle Wrangel ride her forbi
                            med den unge Wrangel, som bor her; da de kom her forbi, viste den unge
                            herop, at han boede her. Derved saá vi dem begge rigtig mod Dagens Lys.
                            Den gamle ser ud som en rigtig smuk, gammel Mand, med hvidt Skæg og
                            Haar, den unge er en smuk Mand, temmelig mørk. De havde været oppe paa
                            L., hvor de havde bedt om en Gren af en smuk Christi-Torn, som N. har i
                            Haven, de vilde have den hjem med til Prøjsen.Fredag den 29. April.Her er stort Røre i Anledning af Frederits' Opgivelse, men endnu større i
                            Anledning af at Wrangel har udskrevet her fra Byen alene en Skat af
                            50,000 Rd. til Søndag, og dersom han ikke fik dem, vilde han tage
                            Gidsler i Stedet. Der bliver naturligvis svaret Nej til Pengenes
                            Udlevering; Gud maa vide, hvad han saa gør. I Nat er her kommet Løjtnant
                            L. til. Han ser ogsaa godt ud. De synger og fløjter hele Dagen. Blæst,
                            Solskin, Regn.Lørdag den 30. April.I Nat havde vi en rædsom Nat. Omtrent Kl. 12 blev der ringet stærkt paa Døren, men da
                            vi vidste, at Døren var aaben, troede vi, det var for Spøg, eller at de
                            ikke vidste, at Døren var aaben; imidlertid gentog Ringningen sig nu 4 à
                            5 Gange, og der blev talt ude paa Gangen, saa nærmede der sig Skridt til
                            vores Sovekammerdør, og der blev banket paa Døren. Moder spurgte: « Hvem
                            er der? » hvorpaa der blev svaret: « Ich soll den Herrn G. sprechen. »Fader havde nu hørt Ringningen og kom ud paa Gangen til dem. Det var 2
                            prøjsiske Officerer, der øjeblikkelig forlangte at efterse Faders Kasse.
                            Kassen staar i Sovekammeret, og Fader sagde til dem, at hans Kone laa
                            derinde. « Ja, det gjorde dem ondt, men hun maatte dog staa op. »Fader vedblev at forsikre dem, at han ingen Penge havde, men at alt var
                            bortsendt; Fader sagde til dem, om de vilde se hans Bøger, saa gik de da
                            op paa Kontoret. Imedens de var der, fik vi en Pose med nogle
                            Sparekassebøger og nogle andre Papirer ud af Faders Pengekiste.Moder var imidlertid bleven saa alarmeret, at hun fik Krampe; da
                            Officererne og Fader kom ned fra Kontoret, skreg Moder af Krampe. Da de
                            hørte det, vilde de dog ikke ind i Sovekammeret, men forlangte Nøglen
                            til Pengekassen; med den gik de da; men det varede en lang Tid, inden vi
                            fik Moder bedre og kom til Ro igen; det er dog nogle rædsomme Mennesker,
                            uh ha!!!I Morges kom de to Officerer igen og undersøgte Pengekassen, men der er
                            intet andet i den end nogle af Faders Klæder, de undersøgte dog alt og
                            gik slukørede bort herfra.En af Officererne, der var her i Nat, havde den Frækhed at hilse herop
                            til Vinduerne, da han red forbi; vi mødte dem senere begge paa Gaden, de
                            hilste med stor Venlighed.Gamle Wrangel kaster Penge i Grams paa Gaden, han gaar i Barndom, løb i
                            Gaar i Gala hele Apoteket rundt efter Fru F. og kaldte hende sin Datter,
                            sagde Du til hende o. s. v. Stemningen er meget, meget trykket; og der
                            frygtes almindelig for i Morgen, da Svaret skal gives paa
                            Pengefordringen; der menes, at Wrangel saa vil tage 12 ansete Mænd af
                            Byen som Gidsler for Pengene.Søndag den I Maj.I Formiddag var Løjtnanterne Wrangel og L., i fuld Puds, herinde og
                            gjorde Visit, de var meget høflige og artige; for dem var Frederits'
                            Rømning ogsaa en Gaade, de talte beundrende om Landsoldatens Monument i
                            Frederits. I Eftermiddag var der sat Vagt ved hver Gade, saaledes at
                            Folk var nødsagede til at blive i deres Hjem, vi kunde f. Eks. ikke
                            komme ned til Onkels eller til Kirken, men var reducerede til det Stykke
                            fra Klubben til et lille Stykke forbi Amtsgaarden.Anledningen hertil var, at Borgerrepræsentanterne havde sagt « Nej » til
                            Wrangels Fordring om de 50,000 prøjsiske Daler, og da de sagde Nej blev
                            de arresterede; nogle af Borgerrepræsentanterne er nu imidlertid
                            Forretningsmænd [m. H. t. Forplejning, Indkvartering
                                o. s. v.]i denne Tid, de fik Lov
                            til at være fri, men i Stedet for tog de Justitsraad J., Konsul L. og
                            Uhrmager W.For at forebygge, at Befolkningen i Vejle skulde gøre Oprør, var Vagten
                            opstillet i Gaderne. De arresterede skal i Morgen tidlig Kl. 6
                            tilligemed de arresterede fra Horsens, som kom hertil i Eftermiddag, (de
                            var arresterede af samme Grund) føres til Rendsborg. I Eftermiddag blev
                            alle Manufaktur-Butikerne lukkede, en Patrouille gik omkring og skulde
                            skrive alt, hvad der var i Butikerne, de vilde da hente det i Morgen,
                            men en Time efter kom der Bud til Købmændene, at de dog maatte handle
                            endnu indtil videre.Jo, det er dejlige Ting, man oplever; Gud fri os dog snart ud af dette
                            rædsomme Herredømme!Onsdag den 4. Maj.Gamle Wrangel lod i Gaar Pastor W. kalde til sig, og efter at have talt
                            noget med ham bad han om at se Kirken, og da de kom ind i Kirken,
                            knælede Wrangel for Alteret og bad W. om at velsigne ham; han er en
                            løjerlig en.Torsdag (Christi Himmelfartsdag) den 5. Maj.I Dag omtrent Kl. I saá vi ud paa Gaden, og da kom der 5 danske Soldater
                            gaaende under Bevogtning; vi blev naturligvis uhyre forskrækkede og
                            bedrøvede, men fik snart at vide, at det var 5 Overløbere af 21.
                            Regiment, som havde faaet fat i en Baad og i den var gaaet fra Bogense
                            til Lejerre-Herred, hvor de var gaaet i Land; de havde sprættet Nummer
                            og Kokarde af og kastet Oppakning og Vaaben. Uh, de ækle Mennesker! De
                            blev indkvarterede her i Byen, ligesom de tyske Soldater, aldeles paa
                            fri Fod. Jeg saá i Dag et aldeles henrivende Fotografi af Prinsessen af Wales og hendes lille
                            Søn; Kronprinsen af Prøjsen sendte det ind til Frøken B., om hun havde
                            Lyst til at se det, han havde lige faaet det sendende, og han tænkte,
                            det kunde interessere at se, da det var en dansk Prinsesse.Der blev i Dag fortalt en lille Historie, som rigtignok tyder paa, at den
                            gamle Wrangel hverken er nogen stor Kristen, eller at hans Forstand er
                            meget lys endnu. Det var nemlig den Gang at Dybbøl var taget, saa skrev
                            jo den prøjsiske Konge til Prins Frederich Carl: « Næst Hærskarernes
                            Herre, takker jeg dig, min Prins o. s. v. » En Officér bemærkede til
                            Wrangel: « Det er da underligt, at Deres Excellence ikke er nævnt i
                            Kongens Depeche. » Hertil svarede Wrangel: « Ikke nævnt! Jeg nævnes jo
                            allerførst, der staar jo: « Næst Hærskarernes Herre », det er jo mig! »Mandag den 9. Maj.I Dag skulde da altsaa Spørgsmaalet om Vaabenstilstanden afgøres, men vi
                            blev, som vi jo altid bliver, skuffede, thi Konferencen blev opsat til i
                            Morgen, og Gud maa vide, om den saa bliver samlet, eller atter opsat, og
                            dersom den bliver samlet, om den da vil føre til vor Befrielse; vi vil
                            saa gerne atter være frie Mennesker og leve med vore egne Venner og
                            Slægtninge. — Der er kommen en Masse Heste, som Fjenden har taget Nord
                            paa; men, Gud ske Lov, endnu er der ingen af vore tro Dyr kommet.Tirsdag den 10. Maj. *Denne Dag har været en rædsom Dag; Fader fik nemlig Kl. 10 en Skrivelse
                            fra Kommandanten, hvori han rekvirerede 30 Bønderkarle, der skulde møde Kl. 4 om Eftermiddagen
                            for at passe Hestene og føre dem videre bort. Fader skrev da først, at
                            han maatte have Ordren gennem Amtet, men Amtet vilde ikke have noget at
                            gøre med Sagen og raadede Fader til at leje 30 Mennesker, thi derved
                            blev det jo en frivillig Sag for hvem der vilde gaa med eller ej, Amtet
                            mente ogsaa, at dersom Fader ikke gjorde det, da vilde Prøjserne tvinge
                            hver Mand dertil. Fader vilde først ikke; saa kom der Brev igen fra
                            Kommandanten, at dersom de 30 Karle ikke var der til Kl. 4, da maatte de
                            bemægtige sig Faders Person, indtil der kom de 30. Klokken blev jo
                            altsaa 4, og der kom ingen Karle, saa kom der Bud efter Fader fra
                            Kommandanten, vi blev jo rædsomt ulykkelige, saa gik der nogen Tid,
                            Fader kom da hjem, og Enden blev, at Fader maatte leje Folk, som nu i
                            Morgen Kl. 10 skal rejse med Hestene. Men inden Sagen blev ordnet, var
                            vi jo rædsomt til Mode.Om Eftermiddagen kom da Vaabenstilstandens Afslutning, men under hvilke
                            Betingelser vides endnu ikke; dersom de Prøjsere skal blive her under en
                            4 Ugers Vaabenstilstand, saa opsiger jeg vores Regering Huldskab og
                            Troskab. Blot de dog drog bort! Gud, hjælp dog til at de kommer bort! —
                            Yndigt Vejr.Onsdag den II. Maj. *I Dag var omtrent lige saa rædsom som i Gaar; om Formiddagen gik Rygterne
                            om Vaabenstilstanden med aldeles Sikkerhed, men tillige det rædsomme
                            Rygte, at Fjenden under de 4 eller 6 Ugers Vaabenstilstand skulde blive
                            liggende her.Om Eftermiddagen havde vi det mindre opbyggelige Syn at se en Kommando,
                            bestaaende af 16à 20 Soldater med 2 Officerer og
                            en Intendant, gaa fra Butik til Butik, tage Pengene ud af Skufferne,
                            spørge Købmanden hvor højt han vurderede sit Lager, sætte Skodderne for
                            Vinduerne, lukke Butiksdøren af og sætte 2 Skildvagter, en udenfor Huset
                            og en inde i Gaarden. Det var en meget smuk Handling af Prøjserne, det
                            maa hæve dem i Verdens Øjne.Alle de andre Soldater stod færdige til, saa snart Generalmarchen lød, at
                            storme ud af deres Kvarterer, naar Folk heri Byen skulde gøre Oprør imod
                            Kommandoen. Nej, det nyttede saamænd ikke, der er kun en, der kan fri os
                            ud af denne Pine, og det er den almægtige Gud! Han hjælper os ogsaa nok,
                            naar han finder, det er Tiden til at hjælpe; men ydmyge maa vi være og
                            se at lade være at blive bitre stemt imod Regeringen, som lader os
                            herovre aldeles ligge links.Der har jo været en for os heldig Søfægtning ved Helgoland. — Yndigt
                            Vejr.Torsdag den 12. Maj.Om Formiddagen kom Løjtnant L. herind, for, som han sagde, at fortælle os
                            om Vaabenstilstanden og dens Betingelser; Vaabenstilstanden var jo
                            begyndt den samme Dag og skal vare i 4 Uger, vi
                            har ophævet Blokaden, og til Gengæld skulde Fjenden leve paa egen
                            Bekostning her i Jylland, for Resten er alt uforandret, og vi Stakler
                            herovre skal stadig beholde det rædsomme Tryk.Kl. 5 spiste alle Stabsofficererne og gamle Wrangel hos Kronprinsen; der
                            var smuk Musik under Taflet, og Kl. 6½ kørte Kronprinsen og Prinsen af
                            Hohenzollern med Suite til Berlin.Jeg smagte nogle Frugter fra Prinsens Taffel, som var henrivende. —
                            Yndigt Vejr.Lørdag den 14. Maj *Løjtnant Wrangel stadig daarlig. Frygtelig Kommers om Morgenen, Kl. 5
                            drog alle Prøjserne Nord paa, omtrent Kl. 12 kom Østerrigerne, det var
                            Brigaden Dorinus og Brigaden Dobrezinsky. Butikerne er stedse lukkede.Om Eftermiddagen var alle Dannebrogsfanerne ude fra Husene, omvundne med
                            sorte Baand, Gaden blev bestrøet med Blomster, der ventedes nemlig
                            Premierløjtnant Rasmussens Lig; han blev saaret ved Dybbøl og fangen og
                            blev nu som død overleveret os igen. Kl. 8 kom Ligvognen fra Kolding her
                            til, hans Ligkiste blev belagt med Kranse, Vaabenbrødrene med deres
                            Faner og Skyttelavet med deres Faner tog imod Ligvognen ved Sønderport
                            og drog foran den gennem Byen; den blev fulgt af en uoverskuelig
                            Menneskerække som fulgte den til Horsensvejen, hvorpaa den gik Nord paa
                            til Hesselballe, hvor Løjtnant Rasmussens Kone og Børn er; dér skal han
                            begraves paa Tirsdag. — Yndigt Vejr.Mandag (2. Pinsedag) den 16. Maj.Om Morgenen kom Løjtnant Wrangel ind for at sige Farvel, han takkede for
                            vores Godhed imod ham og bad, om han atter maatte bo hos os, naar han
                            igen kom til Vejle. Kl. 10 red han bort til Horsens. Om Eftermiddagen
                            gik Fader, Frederik og jeg ud i Nørreskov; der var Musik, det vil sige
                            østerrigsk Musik, der
                            var en Mængde Mennesker ude og naturligvis en rædsom Mængde Østerrigere.
                            Musiken lød smukt, Skoven saà pragtfuld ud, og Vejret var henrivende. De
                            spillede den ny tapre Landsoldat, og da de havde spillet den 2 Gange
                            igennem, udbrød de i et tordnende Hurra; de gode Folk gør næsten for
                            meget af det gode. Saaledes fortælles der ogsaa, at Østerrigerne vil
                            give en Koncert, hvor Indtægten skulde tilfalde vore faldnes Efterladte.
                            Det er næsten ubegribeligt, men dog et Bevis paa hvilken ædel Nation det
                            maa være.Onsdag den 18. Maj. *I Morges fik vi et Brev med tysk Udskrift, og da vi aabnede det, faldt
                            der et Visitkort ud, som var et Fotografi af en østerrigsk Oberløjtnant
                            H. som har ligget hos os i Kvarter; han er den af Officererne, der i
                            Grunden har haft det mindst bekvemt her, da han maatte bo i det lille,
                            mørke Gæsteværelse, da alt andet var optaget, men han var noget af det
                            høfligste og taknemmeligste, der gives paa Jorden; nu skrev han en Gang
                            endnu for at takke for Opholdet, og for at vi ikke skulde glemme ham,
                            sendte han sit Fotografi og bad om vore igen; han bor i Kolding for
                            Tiden. Fadetskrev nu til ham i Dag og sendte ham sit Fotografi, vore
                            skal han naturligvis ikke have. Musiken spiller hver Eftermiddag fra 6
                            til 7½ paa Raadstuetorvet, det er ganske morsomt at høre paa, vi kan
                            sidde ganske rolig i Stuen og høre Musiken, thi de spiller saa kraftigt
                            og smukt. Her kom i Formiddag en lille Afdeling Pionerere til Byen, men
                            endnu er vi da slupne for Indkvartering, siden Løjtnant Wrangel rejste.
                            Yndigt Vejr.Søndag den 22. Maj.I Eftermiddag kom her [de danske Officerer]
                            Oberst A. og Løjtnant B. med en Ordonnans for at konferere med Tyskerne
                            om Demarkationslinjen; det var et henrivende Syn at se dem. Jeg mødte
                            Ordonnansen paa Gaden og sagde « Goddag » til ham, han lo over hele
                            Ansigtet og hilste.Torsdag den 26. Maj.I Dag er en af Faders bedste Sognefogder bleven slaaet halvt fordærvet af
                            nogle østerrigske Soldater, som han forbød at plukke Blomster i en Have;
                            der er indledet Forhør, og Kommandantskabet blev det straks meldt til.Koldt i en rædsom Grad, vi fyrer formeligt i Kakkelovnen. Ungarerne
                            skriger af Kulde og svøber sig ind i deres graa Kapper.Torsdag den 31. Maj.Her gaar livsalige Rygter om Vaabenstilstand paa
                            3 Maaneder med de fjendtlige Troppers Rømning af Jylland!! Gud i Himlen
                            give dog i sin Naade, at det var Tilfældet!!!!Søndag den 5. Juni.Vi her i Byen tilbragte denne ellers saa store Festdag i fuldkommen
                            Stilhed. Om Morgenen havde Østerrigerne stor Kirkeparade, og de var alle
                            saa pyntede og stadselige. Her var strøet grønt og Blomster paa enkelte
                            Steder udenfor Husene, men ikke udenfor os, da vi ikke vilde begrave
                            Grundloven, thi man strøer jo grønt til Begravelser.Onsdag den 8. Juni.Almindeligt Rygte om Krig. Telegrafen gaaet itu mellem Kolding og Vejle, altsaa kan intet
                            erfares om Konferencen. Yndigt Vejr.Torsdag den 9. Juni.I Dag kom der Efterretning om 14 Dages Forlængelse af Vaabenhvilen, ja,
                            det er da altid bedre end Krig, men det er dog rædsomt alligevel.Fredag den 10. Juni. *Moder saà i Dag for første Gang den grønne Skov; vi kørte nemlig en lille
                            Tur i en lejet Vogn og med lejede Heste, desværre! Der ventes flere
                            Tropper hertil i Dag. Yndigt Vejr.Lørdag den II. Juni.Gud ske Lov, at dette ikke er den sidste Dag inden Krigens Udbrud, nu
                            faar de nok en Fredsbasis lavet i Konferencen. Her er kommet mange,
                            mange Preussere til i Dag og et Kompagni Østerrigere. Fjenden har nok
                            forladt Aalborg, ser vi af Aarhus Avis, Gud maa vide, om det betyder
                            noget! —Hermed sluttes denne Del af Vaabenhvilen, Gud give, at den Del, vi endnu
                            har tilbage, maa føre Danmark til en nogenlunde hæderlig Fred; saa kunde
                            maaske Jyden endnu faa noget for sin Udholdenhed!!Jævne jydske Borgerfolk.Uddrag af 7 Breve til en Korporal (senere Fourér) i 10. InfanteriRegiment
                            fra en ca. 6o-aarig Snedkermester i en af de større,
                                østjydske Købstæder.Korporalen, en itng 24-aarig Københavner, var den 4.
                                Januar kommen til Byen med et Detachement fra Frederikshavn, paa
                                Vejen til Regimentet, der laa i Kantonnement i Landsbyerne langs
                                Ejderen. Han var kun I½ Dag indkvarteret hos Snedkermesterens
                                Familje, som fattede en saa stor Sympathi for ham, at der
                                underholdtes et Brevskifte imellem dem endnu flere Aar efter
                            Krigen.Den 4. Februar 1864. *Ærede Hr. Ven! Først maa jeg takke Dem for Deres venlige Brev, der glæded
                            os alle, da vi deraf ser, De endnu er i god Behold, og vort fælles Ønske
                            er, at De maa gaa uskadt ud af den store Kamp, som forestaar Dem og
                            enhver dansk Soldat. De kan tro, vi er alle spændte paa at høre nyt fra
                            vor kære Armé, hvor vi har saa mange Venner, og vi ser da efter, om 10.
                            Regiment har været med.Min Datters forlovede er nu i København at lære, og som vel ej varer
                            længe, inden han skal ogsaa med. Dersom der sker noget Angreb, ønsker vi
                            gerne at høre fra Dem, hvorledes det er gaaet Dem.Fra mine Pigebørn sendes Dem hermed en Pakke, som de beder Dem ikke at
                            forsmaa for sin Ubetydelighed. Vi talte om Dem og det Undertøj, der
                            sendtes til Arméen, og vi var af den Mening, at Deres Beskedenhed ej
                            tillod Dem at modtage noget deraf, og da ønskede mine Pigebørn at maatte
                            sende Dem denne lille Pakke med Bøn om at underrette os om, hvad De
                            muligt kunde have Brug for.Nu noget for noget, siger man. Jeg skal bede Dem fra min Kone om at faa
                            sendt Deres Portræt, som hun saà, De havde her i Byen.Jeg ønskede saa gerne at høre Deres Mening, om De tror, at vi kan holde
                            Danevirkestillingen.Og nu til Slutning bedes De modtage en venlig Hilsen fra os alle ved
                            Deres med AgtelseH. C. P.Den 16. Februar 1864. Gode Ven!... Jeg har i et af Brevene bedet Dem fra min Kone, om De vilde vise
                            hende den Tjeneste at sende Deres Portræt, som hun saà her i Byen. Deres
                            Lighed med vor afdøde Søn gør, at hun saa ofte omtaler Dem, og De kan
                            tro, at hun ofte beder til den gode Gud, at han vil beskærme Dem i disse
                            store Farer, De er underkastet. Derfor vilde det være hende særdeles
                            kært at have Deres Portræt.Her gaar det Rygte, at der bliver en Vaabenstilstand, men i Aviserne
                            staar, at Tyskerne skal jages ud af Slesvig; Gud véd, hvilket er sandt.De modtage herved en venlig Hilsen fra os alle ved deres hengivneH. C. P. Vi er alle raske.Den 10. April 1864.Kære Ven!De kan ikke tænke Dem den Glæde, Deres kære Brev gjorde i vort Hus. Vi
                            havde set i Bladene, at De var haardt saaret, min Kone og Børn græd
                            meget derover, for De vil næppe tro, hvor kær De er os, og vi har hele
                            Tiden fulgt 10. Regiment med Opmærksomhed, derfor er det os en stor
                            Glæde at høre, De er i god Bedring. Jeg har tilskreven et ungt Menneske,
                            en god Ven af os, om at forhøre, om De er i København, og at han der
                            skulde opsøge Dem og skaffe os Underretning om, hvorledes De har det;
                            jeg haaber, det er lykkedes ham.Hvad os angaar, da har vi og vor Plage af Tyskerne; i den Tid, her var
                            saa mange, havde vi af hele Huset kuns vort Sovekammer, det øvrige har
                            de og Halm i alle Værelser og en Lugt af dem, der ej er gaaet bort
                            endnu. Vi havde nu været af med dem i 14 Dage siden Paaskedag, kuns
                            Patroljer kom ind til Byen, men i Gaar, Søndag, kom en stor Styrke og
                            fordrev vores ud af Byen, hvorved der opstod et Sammenstød paa
                            Sønderbro, hvor der faldt 4 Tyskere, og siden et paa den nordre Side,
                            hvor der faldt en af Iste Regiment og toges en til Fange. Da de havde faaet det udleveret, de
                            forlangte, som var meget betydeligt, afrejste de igen Kl. 4 Eftermiddag,
                            og straks efter havde vi det kære Syn at se Dragonerne, som De kan tro
                            har det godt her, de kunde gerne tage nogle Kammerater med, da den ene
                            er bedre ved dem end den anden.Den fangne i Gaar fik de straks samlet 30 Rdl. til i Rejsepenge, og
                            Prøjserne vilde selv give ham mere Mad, end han kunde spise. Der kom i
                            Gaar en hel Del ind til os og bad om Fodlapper, og min Kone udtrak da en
                            Skuffe, hvori mine Strømper laa, enhver greb da et Par og sagde « ich
                            bitte », og omringede os, saa at vi maatte lade dem løbe med dem alle,
                            jeg har nu kuns dem, jeg har paa; straks efter kommer der to af dem, der
                            fik Strømper, og bragte mine ny Morgensko; en Polak havde i Tumlen
                            stjaalen dem, og af Erkendtlighed havde de frataget ham dem og bragte
                            mig dem.Paa deres Opførsel kan vi som Fjender ej klage, og vi tog ogsaa altid
                            imod dem med hvad der var i Spisekamret; nogle Steder, hvor de ej gjorde
                            det, har de ej heller haft det saa godt. Jeg havde altid saa mange, at
                            jeg fik iblandt 2, ja 3, Korporaler, og disse laa i vor Sal og blev
                            beværtet det bedste, vi kunde, og de holdt da god Orden over de menige
                            og udjagede dem, der ej hørte til Kvarteret, da der ofte kom nogle
                            beskænkede om Aftenen, som ej kunde finde deres Kvarter, og de vilde
                            ligge i Værelserne.De første, der kom, var Østerrigere, at sige fra alle Provinserne, mange
                            kunde ej et tysk Ord, de haardføreste Mennesker, jeg har set. Det var et skrækkeligt Vejr med
                            Storm og Sne, men ude i Rendestenen stod de med bare Fødder og vadskede
                            deres usle Støvler og Fodlapper, vred dem af, lagde dem om Fødderne igen
                            og trak Støvlerne paa, uden at det gjorde dem det mindste. Inde i
                            Værelserne gik de med de bare Fødder. Prøjserne hadede de, men om de
                            danske sagde de, at de skulde have en Lavrbærkrans. Prøjserne er nogle
                            Uslinger, sagde de alle.Min Søn havde Bryllup i disse Dage, og det var for dem en stor
                            Højtidelighed, og de gjorde alt, for at der skulde være roligt. Det var
                            en daarlig Tid at holde Bryllup, men Gæsterne var kun hendes Formynder
                            og jeg. Grunden var, at min Søn havde indtil 40 Mand, og han kunde ej
                            passe sin Forretning, da han ej kunde forlade Stuen, og hun ej vilde
                            derned, før de havde Bryllup, og tilmed kan hun tale godt tysk.Nu vil vi være mer glade, dersom vi i Morgen kunde faa Brev fra min
                            Datters forlovede J. Han kom som Rekrut til 8. Regiment, og uden at faa
                            Nummer maatte han for ved Dybbøl, hvor han stormede 3 Gange. Der faldt
                            200 af Regimentet, 5 ved hans Side, og deres Oberst H. Vi fik hans Brev,
                            som var skreven den 26. Marts, 12 Dage efter, og har siden ej hørt fra
                            ham, hvorfor vi er meget bekymrede. Han skrev der, han havde truffen
                            flere Venner, men Dem havde han ej kunnet finde, men han haabede nok,
                            det vilde lykkes, da han havde Deres Adresse, men de fik jo Forfald.Kunde De, naar De forlader Sygehuset, faa en lille Permission, da staar
                            mit Hus Dem altid aaben, og det vil glæde os alle at modtage Dem, at
                            sige, dersom Tyskerne ej skulde komme og tage Kommandoen fra mig.Nu være De paa det venligste hilset fra os alle ved Deres altid hengivneH. C. P.Den 26. Maj 1864. *Min gode Hr. F.!Med Glæde har jeg i Dag modtaget Deres Brev og ser, De er i god Bedring,
                            hvilket glæder os alle i Hjemmet, da vi af en Slagter K. fik den
                            Efterretning, at de ej kunde faa Kuglen ud af Hoften, og at De havde
                            lidt saa meget.Det maa da ellers være behageligt for Dem, at De kom til Deres Hjem og
                            Familje og den dejlige København. Jeg har i flere Aar glædet mig til at
                            gøre en Tur dertil paa en 14 Dage og vil ogsaa gerne gøre en Tur dertil
                            i Sommer, dersom vi blot kan blive Tyskerne kvit, ellers bliver der
                            intet deraf. Jegplejer da at gøre nogle Indkøb af Kaffe og Sukker til
                            Vinteren, saa jeg for det meste tjener Rejsen.Hvad Tyskerne angaar, da har jeg altid kommen godt ud af det med dem. Vi
                            har nu 52. Regiment Prøjsere, deraf har jeg i den Gaard, jeg selv bebor,
                            2 Underofficerer og 4 menige. De første ligger i vor Sal, vi har sat
                            Møblerne paa Loftet, og de sidste i Gæstekamret og Værkstedet. De faar
                            daglig ½ Pund Kød pr. Mand, Brød, Ris eller store Byggryn. Det er jo en simpel Levemaade.
                            Min Kone kan ikke se paa, at de Stakler staar og spiser det tørre Brød
                            med Salt til, vi giver dem derfor Smør paa og koger dem deres Mad og
                            tillaver det til dem. De faar og lidt Kaffe, som vi og koger 2 Gange
                            daglig til dem; de er ogsaa meget taknemlige derfor. Vi har hver Dag dem
                            til Øvelse i min Toft, som har været brugt til Vognpark og derved er
                            ganske ødelagt for Græsning i Sommer, saa jeg maa holde mine Kreaturer
                            inde, hvilket for mig er et stort Tab.Hvad nu den Vaabenhvile angaar, da er der vel ingen, der kan have nogen
                            Mening derom, men jeg er af dem, der har et godt Haab, og vil bære alt
                            med Taalmodighed, og hvor kan man andet, da vore Soldater har lidt saa
                            mange Savn og Lidelser for os!Jeg gentager det her, kom en lille Tid over til os, naar Omstændighederne
                            tillader det, De vil være os alle kærkommen; jeg længes efter en Aften
                            at faa alle dem, jeg kender, der har lidt for os, til et lille Sold og
                            høre dem fortælle, hvorledes de har haft det. Min Kone beder mig, at De
                            vil underrette hende, om Kuglen er tagen ud, da denne Slagter har gjort
                            hende bange, jeg skal og takke Dem for Portrætet.Nu vil jeg ønske Tyskerne ude af vort Land og at jeg kan komme til den
                            kære København, som er min største Fornøjelse, og træffe Dem ved et godt
                            Helbred.Modtag til Slutning en venlig Hilsen fra os alle ved Deres hengivneH. C. P.Min Datters forlovede ligger paa Fyen og er rask.Den 7. Oktober 1864.Gode Ven!Deres Brev af 22. f. M. har jeg med Glæde modtaget og ser, De befinder
                            Dem vel, hvilket just ej er Tilfældet med os alle her i Huset, da den
                            strenge Tyfus nu ogsaa har ramt os, idet min ældste Datter Marie ligger
                            meget syg af den... Jeg har den Tro, det er af den Indkvartering, vi har
                            haft, da vi alle maa ligge, 6 Mennesker, i ét Sovekammer.I Dag forlod alle Prøjserne Byen Nord paa, i Morgen kommer der 5000
                            Østerrigere, 2 Musikkorpser, hver 60 Mand, og 200 Officerer, det bliver
                            en ordentlig Byrde. Jeg véd ej hvor mange jeg faar, men min Søn faar en
                            Officer og 14 Mand. De er saa skikkelig at overlade os et Værelse i
                            Huset, Resten raader de for. Hvor der er nu en stor Familje, maa de
                            ligge paa Loftet, de forlanger og alt kasernemæssigt med I Mands-Senge;
                            skal vi nu skaffe Sengklæder dertil, saa véd jeg ej, hvad det skal blive
                            til, da det er umuligt. De forlanger og af Byen en indelukket Skydebane
                            paa 800 Alen med Vinduer i, store Hø- og Halmmagasiner skal bygges; det
                            ser ud til, vi beholder dem i Vinter, og hvad skal der blive af for Lys
                            og Ildebrændsel til saa mange Mennesker? — Vi vil nu haabe paa, det
                            snart faar en Ende, som mange tror. Til deres Afrejse i Dag brugte de 190 Bøndervogne,
                            det er meget streng for ogsaa Landmanden...Nu vil jeg slutte med en venlig Hilsen og med det Ønske, at vi snart maa
                            ses bedre til Mode, end jeg er i dette Øjeblik, da Sygdom er et stort
                            Onde, hvor der er saa uroligt som her...I Brev fra den første Brevskrivers Søn, en 28-aarig
                                Brænderiejer i samme By.Den 11. April 1864.Kære Ven!Skønt det er første Gang, jeg skriver Dem til, har De vel ikke noget imod
                            jeg kalder Dem saaledes, da jeg og hele min Familje har betragtet Dem
                            som en Ven, siden De var hos os, og har vi hele Tiden fulgt Deres
                            Regiments Bedrifter med stor Opmærksomhed for at erfare, hvorledes det
                            gik Dem.De kan deraf se, hvor stor Sorg det vakte for os, da jeg forleden læste i
                            Avisen, at De var blevet haardt saaret; jeg sendte øjeblikkelig Stafet
                            hjem med Budskabet derom, og det kunde ikke have vakt større Bedrøvelse,
                            om det havde været min Svoger selv, der jo ogsaa er paa Als ved 8.
                            Regiment; min Kone (for jeg er nylig bleven gift med min Kusine, som De
                            jo ogsaa kendte fra Deres Ophold hos os) og hele den kvindelige Del af
                            Familjen græd som for en Broder; De kan deraf se, at vi tænker meget paa
                            Dem, mere end De maaske har troet. Vi er derfor alle saa glade, da vi i
                            Dag hører, at De er sluppen nogenlunde derfra, og at De er i Bedring.
                            Blot det nu maa blive ved at gaa fremad, og at De snart maa blive rask er nu vort
                            største Ønske, og at De snart maa komme og besøge os.Vi har her været plaget meget af Fjenden; under hans første Fremrykning
                            havde jeg 40 Ungarer i Kvarter, men de opførte sig dog nogenlunde
                            ordentlige, kun var det en Plage at de fleste ikke kunde tale tysk, men
                            Underofficererne kunde alle tysk. Næste Dag havde jeg polske Jægere med
                            store Fjederbusker i Hatten og derefter Bøhmer, Kroater og Slavonier, og
                            Gud véd, hvad alt det Rak hedder, Østerrig har sendt os paa Halsen, men
                            alles Mening er dog, at vi hellere vil have Østerrigerne end Prøjserne,
                            da der er en grusom Disciplin blandt Østerrigerne, og hvem der var saa
                            lykkelig at have Underofficerer, dér opførte de sig gerne godt, man
                            behøvede blot at sige det til dem, naar der var noget i Vejen med
                            Mandskabet, de skulde da snart ved Prygl og Ørefigen lære dem at være
                            høflige. Jeg havde to Underofficerer, som jeg var god imod, for at De
                            skulde holde Orden...Der hersker ikke den store Mandstugt blandt Prøjserne som blandt
                            Østerrigerne. Lige overfor mig stillede et Kompagni Østerrigere, og naar
                            der var en Stakkel, der kom forsilde, regnede der Prygl og Skældsord ned
                            over ham; naar der kom et Regiment igennem Byen, skulde man ikke se en
                            eneste, der hinkede, thi hvis Officererne saà det, fik han Prygl, naar
                            de traadte af, derimod kunde man se, naar de var traadt af, mange komme
                            slæbende Lemmerne efter sig...De er vist ked af mit Vrøvl nu, og jeg vil derfor holde op, gid vi nu snart maa se Dem rask
                            hos os, det længes vi alle efter. Skriv mig snart til og lad mig vide,
                            hvorledes det gaar dem og lidt om Deres Felttog. Da jeg véd, en Soldat,
                            der ligger paa Hospitalet og trænger til meget, ikke altid er godt
                            beslaaet, haaber jeg ikke, De forsmaar medfølgende 4 Rdl. fra en Ven,
                            som holder meget af Dem.De hilses nu paa det hjerteligste fra min Kone og fra hele Familjen ved
                            Deres hengivneAug. P.En Latinskoledreng i Aarhus.Uddrag af 7 Breve til Familjen fra en c. 18-aarig Gymnasiast ved
                            Kathedralskolen i Aarhus, Søn af en sjællandsk Købmand og Skibsklarerer.Aarhus, den 5. December 1863.... Da jeg nu samme Dags Eftermiddag Kl. 5 kom fra Skolen og gik over
                            store Torv, blev jeg forbavset ved at se Soldater staa opstillede der.
                            Ved at høre mig for erfarede jeg, at det var Resten eller rettere sagt
                            Efternølerne af II. Bataillon (den Bataillon, der saa hæderligt
                            udmærkede sig i forrige Krig, f. Eks. ved Bau.) Det var mørkt, men
                            tilsidst opdagede jeg dog August [Brevskriverens
                                Broder].De blev nu opraabt efter Nummer og fordelt i Kvarter hos Byens Borgere,
                            August skulde saaledes tilligemed en anden have ligget hos en Drejer i
                            Badstugade, men min Værtinde havde indstændigt anmodet ham om at tage
                            ind hos hende, naar han kom tilbage, og da han fik mit Husnummer
                            opgivet, angav han det for Løjtnanten og fik saaledes sit Kvarter
                            forandret. Derpaa fik de Ordre til at møde paa Pletten samme Nat Kl. 2 og skiltes saa
                            ad. For nu at lette hans Byrde tog jeg hans Tornyster paa Ryggen og
                            Geværet i Hvil, og saa marcherede vi...Den Tornyster er dog et tungt Møbel, alene af at bære den fra Torvet og
                            her hjem gjorde det ondt i Brystet, dog skal Bøssen være værre, da man
                            vænner sig til Tornystren, saa at man ikke kan mærke, at man har den
                            paa, hvorimod Bøssen altid trætter.Vi tændte saa Lys i min hyggelige Dagligstue, og jeg saà nu først hans
                            smukke, splinternye Uniform med den blaa Frakke, lyseblaa Benklæder,
                            varme Overfrakke, blanke Sabel, polerede Bøsse og nette Felthue. De er
                            fri for de uhensigtsmæssige Chakoter, tillige har han været saa heldig
                            at faa en blød Tornyster i Stedet for de gamle haarde, da han kendte
                            Vaabenmesteren fra de 10 Ugers Ophold i Aalborg.Vi fik nu en god Aftensmad, og min Ven S. paa Bankkontoret, der bor Dør
                            om Dør med mig, trakterede ham med en Toddy, derpaa passiarede vi tre
                            til Kl. 9, hvorefter August fik sig en Lur paa min Sofa, og jeg satte
                            mig til at læse.Kl. I vækkede jeg ham, han fik da en Bid Mad og et Glas Ø1 og sin Madpose
                            vel stoppet. Derpaa gik vi hen paa Torvet, hvor de ventede til Kl. 3,
                            hvorpaa vi marcherede ned til Broen, og jeg havde den Fornøjelse at bære
                            hans Bøsse for ham.Der var kun faa tilstede. Efter adskillige Hurra'er og Afsyngelsen af den
                            tapre Landsoldat sejlede nu de tapre Jenser ud af Havnen i stille Vejr
                            med klart Maaneskin til Kiel...Angaaende Stemningen her i Byen, da er den meget krigerisk, og disse
                            natlige Troppe-Indkvarteringer tjener jo til at forøge Spændingen.
                            Dersom denne Spænding ikke var til at hæve de sunkne og slunkne
                            Livsaander, vilde her være meget kedeligt, da alle Forlystelser er
                            stansede, og vort Skolebal er opsat til Februar; men jeg for min Del har
                            heller ingen Lyst til at more mig, naar jeg tænker paa det, som vore
                            tapre Jenser maa døje.Hvem der blot kunde gaa med! Det er naturligvis drøjt, men naar man havde
                            den fornødne Styrke og Udholdenhed, bilder jeg mig ind, at det er mindre
                            slemt end denne Spænding, man nu er i, og den Følelse, at man skal sidde
                            i sin Kakkelovnskrog som en sløv og uvirksom Politiker. Naar man ikke
                            har hverken den tilbørlige Alder eller Kraft er det naturligvis Daarskab
                            at tænke paa at gaa med, men dersom jeg havde den, saa svarer jeg ikke
                            for mig selv.Jeg kom ikke i Seng i Nat førend Kl. 4½, da jeg jo skulde passe paa, at
                            August ikke sov over sig, men til Gengæld blev jeg hjemme fra Skolen i
                            Dag, hvad saa end Professoren tænker.Da August rejste, bad han mig hilse Eder alle i det gamle Hjem, hvilket
                            jeg lovede og herved udretter. Gid han maa have Lykken med sig, den kære
                            Broder!Aarhus, den 12. Marts 1864.Sandsynligvis det sidste Brev førend Postforbindelsen ophører, da Fjenden
                            kun er I½ Mil herfra!Der holder en Eskadron Husarer Syd for Byen parat med dragen Sabel, og en
                            Eskadron Dragoner red nu Syd paa, de øvrige Tropper ere Vest paa ad
                            Silkeborg til.Skolen har nu fri til Tirsdag, da vi venter Fjenden hvert Øjeblik, og
                            Byen er i stærk Bevægelse; Havnen er aldeles tom og ser flov ud. 7.
                            Regiment rejste til Als i Fredags Morges, og i Gaar kom Helsingørs
                            Rekruter, som straks gik Nord paa. Det bliver uhyggeligt, hvis Fjenden
                            kommer i Nat...Aarhus, den 16. Marts 1864.Naa — Gudskelov vajer atter Danebrog ved Havnen, Skibene begynder at
                            komme igen, og Kirkeklokkerne, der forstummede medens Fjenden var her,
                            da ingen maatte gaa op i Taarnet, lyder atter klart og ligesom
                            hoverende.Men hvorledes ser det ud i den øvrige Verden, thi siden Lørdag er hverken
                            Aviser eller Breve komne hertil. Tusinde Rygter cirkulerer her angaaende
                            Fjendens ilsomme Tilbagetog: « Et Udfald fra Fredericia », « Napoleon er
                            gaaet over Rhinen », « Italienerne ind i Venetien » o. s. v., men
                            Meningen er, at ingen véd noget. Man føler sig lettet og haaber, at han
                            vil blive borte med det samme.Det første, som det tyske Pak gjorde, var at skære Telegraftraadene over,
                            og de har gjort ligesaa Syd paa, saa det kan jo vare længe, inden den
                            kommer i Orden igen...Aarhus, den 23. Marts 1864Faders Brev af den 18. modtog jeg i Gaar med Posten over Aalborg; det er
                            en lang Omvej, som vi forvænte Aarhusianere daarligt kan finde os i, da vi jo plejer at faa
                            dem med Dampskib direkte. I dette Øjeblik sejlede Postdampskibet ind i
                            Havnen, saa nu er det jo paa den gamle Fod igen, naar blot Fjenden ikke
                            gaar højere op end til Horsens, hvor han ifølge en paa Raadstuen
                            opslaaet Plakat er rykket ind i Dag. Jernbanebefordringen herfra er nu
                            stanset, idet Hjulene er tagne af Lokomotiverne, for at Tyskerne ikke
                            skal bruge dem.Du kan tro, det var ret uhyggeligt, da Fjenden var her i Byen, at se dem
                            sprænge i voldsom Fart igennem Gaderne, jeg har aldrig i mine Dage set
                            Heste, der kunde løbe saa hurtigt; man kunde neppe følge dem med Øjnene.Det var Søndag, og Folk var paa Benene, jeg stod ved Frederiksport med en
                            Del andre Folk, da vi saà en Hob komme løbende ad Vejen og efter dem 3
                            østerrigske Husarer med spændte Pistoler og dragne Sabler, senere hen
                            kom prøjsiske Dragoner og endelig ca. 3000 Mand.De stod opstillede paa Torvet, og det var ret interessant at se de
                            forskellige Nationer. Af Infanteri var der et Regiment Bøhmere, smaa
                            Folk, ikke større end jeg, med graa Frakker til Knæene, bundne om Livet,
                            uden Oppakning, smaa Bøsser med lange Bajonetter, lasede Støvler (de
                            skelede vildt til vore), trekantede Hatte med grønne Fjer. Uhlanere
                            eller østerrigske Husarer med hvide Kapper, hvide Chakots, der saà ud,
                            som de var af Pap, og smaa Sabler (de jydske Dragoner kalder dem
                            Møllerkarle med Smørknive, da de ikke kan hugge igennem vores Kapper).De prøjsiske Dragoner saà anstændigere ud med mørkeblaa Frakker og
                            Pikkelhuer.De [fjendtlige Soldater] opførte sig ordentlig,
                            men var naturligvis overmodige, saaledes brød Bøhmerne ind i Byens
                            Tivoli (Vennelyst kaldet), brændte Borde og Stole og tog flere Ting. Jeg
                            var naturligvis til Stede alle Vegne, men var dog saa forsigtig i
                            Førstningen at holde mig tilbage, da de tog Folk til Vejvisere, hvem de
                            traf paa; men senere var der ingen Fare.En Episode var jeg Vidne til: en prøjsisk Officer holdt til Hest paa
                            Torvet med en Cigar i Munden, som han ikke havde Ild i, og da hans
                            Uniform var stram, kunde han ikke faa Haanden i Lommen efter
                            Svovlstikker, hvis han ellers havde nogle. I det samme gik en af mine
                            Lærere forbi med tændt Cigar, og da Tyskeren i en grov Tone forlangte
                            Ild, smed min Lærer sin Cigar i Rendestenen uden at give ham Ild og
                            fjernede sig, hvorover Tyskeren blev rasende og bandede...Første Regiment danner et Slags flyvende Korps her i Jylland og drager
                            snart Nord paa og snart Syd paa, alt eftersom Fjenden flytter sig. Det
                            er raske Fyre, de Københavnere, de har Alarmhus i vor Gymnastiksal, hvor
                            de om Aftenen opvarter os med Sange og lystig Snak.Vor Skole er kun bleven afbrudt den ene Dag efter Prøjsernes Ankomst,
                            nemlig Mandagen, paa hvilken sidste Fjenden ikke var her i Byen, men kun
                            om Søndagen. Det var en stor Spænding vi var i d. 13., og den
                            paafølgende Uge var vi alle i daarligt Humør, da vi var uden
                            Efterretning fra Omverdenen og stadigt ventede Tyskerne. Men nu er vi
                            store paa det igen, og forleden Dag havde vi det mærkelige Syn, at der
                            fra Havnens Dyb pludselig dukkede Baade op; de var bleven sænkede, da
                            Fjenden kom, men nu er allerede flere Skibe ankomne...Aarhus, den 27. Marts 1864.Om Fjendens Stilling erfarede vi ved en Plakat Langfredag, at han var i
                            Horsens og havde sendt Patrouiller ud mod flere Landsbyer, hvoriblandt
                            Lundum, senere er ingen Efterretning kommen. Om vor Hær her véd man
                            intet, hverken om Stillingen eller Styrken, kun et Par Kompagnier af I.
                            Regiment, en Eskadron Husarer og en Eskadron Dragoner trækker her
                            igennem Byen, snart Nord paa, snart Syd paa, og altid de samme.Man ymter om, at vor Hær her ikke er synderlig større, men det er vist en
                            Fabel, thi i Dag kom Kongen hertil incognito paa Postdampskibet Freja
                            med Krigsministeren, Trap og 10 andre, dog ikke paa det med Posten
                            ombord, men sandsynligvis fra Als.Ingen vidste det, saa at jeg, der var nede paa Broen, da Freja kom, gik
                            min Vej, da det ankrede udenfor Havnen, ud til Marselisborg Skov,
                            hvorfra jeg dog snart efter saà Dampskibet sejle ind i Havnen og hørte
                            et rungende Hurra, endskønt jeg var ½Mil borte. Jeg anede da Uraad,
                            ilede tilbage til Broen og kom tidsnok for at se Kongen, der saà godt
                            ud, iført en Infanteri-Uniform med en lille, blaa Hue paa Hovedet, og som, skønt det regnede
                            tæt men fint, gav Kur til Nobilitas. Han kørte straks bort, omgiven af
                            en Livvagt, der bestod af én Dragon. Jeg aner, at Fjenden kommer herop,
                            naar han hører det, ligesom tidligere da Kronprinsen kom...Aarhus, den 14. Maj 1864.Vi har nu i tvende Uger været udelukkede fra Omverdenen, og det har været
                            en højst ubehagelig Situation, det skal jeg ikke nægte.Den 27. April om Aftenen ankom her pludseligt en prøjsisk Patrouille, der
                            frembragte et frygteligt Røre i Byen. Tyskerne! Tyskerne! lød det, alle
                            kom til Vinduet, i Gadedøren, og nogle, som f. Eks, jeg, løb ned paa
                            Broen og Havnen, hvor der laa tolv Skibe foruden Postdampskibet, men
                            inden en halv Times Forløb var de som blæst bort, og Tyskerne indtraf
                            for sent ved Havnen, hvor de stod og ærgrede sig, men vi fra den anden
                            Side af Havnen, der alle havde været med at hive Skibene ud, gav dem et
                            kraftigt Hurra.Den næste Dag kom et Garderegiment fra Skanderborg marcherende ind i Byen
                            med fuld Musik, og dermed var Okkupationen begyndt. Min Værtinde fik 4
                            Mand i Indkvartering, hun skulde koge deres Mad og give dem tør Kost,
                            Resten fik de ved Natural-Forplejning. De var særdeles skikkelige, ikke
                            det mindste paastaaelige, men høflige og taknemmelige som overalt i
                            Byen; naturligvis forefaldt der imellem nogle drukne Optrin, men det kan
                            de danske Soldater jo ogsaa opvarte med. Ja, Soldaterne er brave Folk, men Officererne
                            er noget Kram.For Resten gaar alt sin rolige Gang, i det mindste hvad mig angaar; man
                            kan gaa i Skoven og i Skolen og hvor som helst man vil, og det eneste,
                            jeg har lidt derved, er for det første det ærgerlige Syn af dem og
                            dernæst, at man ingen Aviser og Breve kunde faa. Men alt bliver en
                            Vane... Det har været meget vanskeligt at læse med Fynd i denne Tid, og
                            det har undertiden været Tilfældet paa Skolen, at baade Læreren og vi
                            har været aldeles konfuse i Hovedet...For Resten kan vi ikke fatte den Vaabenstilstand, thi da Dampskibet kom i
                            Torsdags Aftes, maatte det ikke lægge til ved Broen, og ingen maatte
                            komme i Land, det maatte lægge sig midt i Havnen, og Vagt stod paa
                            Broen. Herover blev Folk, der var til Stede, forbitrede, og det haglede
                            med Skældsord over Prøjserne. De sølle Soldater stod i Masse og saà nok,
                            at Folk var forbitrede paa dem, men de kunde ikke forstaa, hvad der blev
                            sagt; det er altid en Trøst, at man kan skælde dem ud. Derpaa kom en
                            Patrouille til og raabte « Platz » og Købm. S., der stod forrest og ikke
                            kunde komme tilbage, blev stødt for Brystet og maatte under Eskorte af 3
                            Pikkelhuer paa Raadstuen, men blev trøstet ved et rungende Hurra.
                            Dampskibet kunde først lægge til den næste Formiddag, Kl. 10.Det uundgaaelige maa man finde sig i, men naar man har Vaabenstilstand og
                            ikke engang maa hejse Danebrog, det er rasende ærgerligt, og de tyske
                                Officerer, skjønt de
                            vidste at der var Vaabenstilstand, sagde frækt, at de havde ingen Ordre.En tysk Officer, som i Lørdags Eftermiddag lod hejse Danebrog, er bleven
                            arresteret, og i Gaar, Fredag, slog Falckenstein en Plakat op paa
                            Raadstuen, hvori stod, at han ikke taalte noget Danebrog hejset eller
                            nogen Slags Optog. Herved sigtede han til en Begravelse, der fandt Sted
                            i Gaar, af en menig ved Iste Regiment, der er død her og hvorved Damer i
                            Sørgeklæder mødte i Kirken og unge Damer udførte Sang, og et Følge,
                            bestaaende af de højeste og laveste, strakte sig fra Kirkens Dør lige ud
                            til Kirkegaarden, det største, der nogen Sinde har fundet Sted i Aarhus.Aarhus, den 20. Maj 1864.... Vi har nu faaet hertil Polakker fra Posen, det er smaa Fyre, ikke
                            større end jeg, og meget skikkelige; de hader Tyskerne, skælder dem ud
                            og siger, at det er noget « Koth », og fremdeles « det var os, de jog
                            forrest ved Dybbøl, saa kom de selv bagefter med deres Musik ».For Resten gaar alt her sin jævne Trit, og Tyskerne ignorerer vi aldeles;
                            det er jo altid lidt at se paa, men forøvrigt respekterer vi dem ikke en
                            Smule. Man siger, at de tyske Officerer har forskrevet deres Koner
                            hjemme fra, og forleden Dag kørte Skurken Falckenstein med 4 Skimler for
                            sin elegante Vogn, hvori, foruden Officerer, sad en Dame, hvilken man
                            formoder er hans Kone. Apropos bemeldte Falckenstein blev det ogsaa
                            fortalt om ham, at da han paa Opmarchen gennem Jylland i det fjerne fik
                            Øje paa Horsens Tugthus,
                            der med sine mange hvide Bygninger præsenterer sig som et Slot, udbrød
                            han begejstret: « Der vil jeg have min Residens! » Skade at vi ikke fik
                            ham anbragt der! [Den samme Historie fortælles i
                                Horsens almindeligt om Wrangel.]Jeg er ellers rask, arbejder ivrigt, gaar om Morgenen tidligt og om
                            Eftermiddagen en Tur ud i Skoven med min Bog, hvor der er mere Ro til at
                            læse, og saa faar jeg en Motion med det samme. —Smaabilleder fra Land og By.I.Unge Piger.A.I Brev fra en 18-aarig jydsk
                                    Skolelærerdatter fra Landet, Husjomfru
                                        hos en Præstefamilje i Skanderborgegnen, til sin
                                    Broder, Handelsbetjent og Underkorporal i 7. Infanteri-Regiment.... Præstegaard den 15/4 1864. * Fredag.Min inderlig elskede kære Peter!Det er saa frygtelig længe siden jeg har faaet Brev fra dig. Det
                                    er 8 Dage siden. Jeg vil da haabe, du er
                                    i Fredericia endnu. Der gaar de mest forskellige Rygter; man
                                    siger, at I er paa Als for at forsvare den nordre Side, atter
                                    andre, at 7. og II. Regiment skal herover i Jylland for at
                                    hjælpe I Regiment.Du kan tro, vores fredelige, lille Landsby ser helt krigerisk ud
                                    i denne Tid. I Søndags kom der en Deling af I Reg. I. Comp. og en
                                    Løjtnant A., som saà alt andet ud end Militær, men det var
                                    rigtignok ogsaa en juridisk Kandidat, men han var saa gruelig
                                    klodset, saa at jeg blev helt forbavset ved at se, at I.
                                    Regiments Officerer saà saadan ud. Jeg har altid haft saadan
                                    høje Begreber om I. Regiment, men for Resten var det vist et
                                    meget godmodigt Menneske.Der var omtrent 100 Mand her i Byen. Imidlertid fik de ikke Lov
                                    til at blive længere end nogle Dage (hvad er det nu, jeg sidder
                                    og skriver, jeg kom nemlig til at tænke paa en af de andre
                                    Officerer), end til næste Dag, saa maatte de af Sted; aldrig saa
                                    snart de var borte, kom der et andet Kompagni og en Løjtnant B.,
                                    som heller ikke blev længere end til næste Dag. De holdt Forpost
                                    ved K—Bro hver Dag. Det følger naturligvis af sig selv, at alle
                                    Officererne ligger her tillige med deres Tjenere og Kuske.Løjtnant B. var marcheret til G. med sit Kompagni for at synes,
                                    og imidlertid kom der et andet, saa at de maatte vige Pladsen.
                                    Det var Premierløjtnant C. med 200 Mand, som ogsaa skulde være
                                    her i Byen. Det var om Lørdagen, de kom, og i Dag, Søndag, er
                                    det først taget bort for at rekognoscere Fjenden.I hans Kompagni var der 2 unge Løjtnanter, 22—23 Aar gamle, to
                                    særdeles vakre unge Mennesker. Løjtnant D. var et overordentlig
                                    smukt Menneske, det smukkeste, sorte, krøllede Haar, man kan
                                    tænke sig, og dog var han ingen Jøde, hvis du maaske tror det!
                                    Det var et rent Naturmenneske, saa munter, og jeg tror ikke af
                                    de almindelige unge Spradebasser, som ikke mener et Ord af hvad
                                    de siger. Stakkels unge Menneske! Begge hans Forældre
                                    var døde, og han stod ganske alene i Verden med 2 smaa Brødre.
                                    Ikke et Menneske vilde sørge over hans Død, hvis han skulde
                                    falde, sagde han, men hidtil har han været mageløs heldig. Han
                                    var med ved Oversø og Vejle, og altid hvor I. Regiment har været
                                    i Ilden. Soldaterne faldt omkring ham som Fluer, og flere Kugler
                                    gik igennem hans Kappe og skød Remmen af hans Sabel, men han
                                    slap aldeles uskadt. Det kan man kalde Held, saa at man
                                    rigtignok kan se, hvem Gud vil bevare, er uden Fare. Hans Moder
                                    var adelig, han havde hendes Vaaben i en Signetring, men der var
                                    ikke Tanke af Stolthed hos ham.Premierløjtnant C, véd du vel nok, har været taget til Fange, men
                                    er kommen til Armeen igen; det er en overordentlig rar og
                                    elskelig Mand, jeg holdt saa meget af ham; jeg var ogsaa hans
                                    Yndling, fortalte han. Han sagde, han kunde saa godt huske
                                    Mennesker, naar han havde set dem, saa spurgte jeg, om han
                                    troede, han kunde huske mig, hvis han engang fik mig at se igen,
                                    saa sagde han, « at disse Øjne kunde han ikke glemme! »Jeg kan
                                    ikke begribe, hvad mærkværdigt der er ved mine Øjne. I mine Øjne
                                    er de da frygtelig stygge. Synes du ikke ogsaa?Hans Æressabel blev sendt hertil fra Kongen i Onsdags, det var en
                                    smuk Sabel. Løjtnant E. maatte næste Dag paa Vagt ved K—Bro i 48
                                    Timer, saa at han desværre ikke kom igen. I Dag skulde han være
                                    kommet, og saa skulde D. af Sted, men saa kom imidlertid den
                                    Ordre, at de skulde rykke op i Nat. E. (det er rigtignok
                                    frygtelig utydelig skrevet, det Navn) var ogsaa et smukt og rart
                                    Menneske.Det er for Resten uhyre morsomt i denne Tid; det er morsomt at
                                    komme til at kende saa mange Officerer. Der har været 16her. — I
                                    Dag har Kirsten hos H. været her; de har det godt hjemme.Søndag.Det er frygtelig kedelig, at Brevet ikke er sendt før. Men i
                                    Lørdags fortalte man, at 7. Regiment var kommet til Aarhus, og
                                    du kan nok tænke min Glæde ved Haabet om at se min elskede
                                    Broder, derfor blev det ikke sendt bort.I Dag er der atter kommet et andet Kompagni. Kaptajn F. og I
                                    Løjtnant. 2 Faner er plantet udenfor Døren og Skildvagter i
                                    Gaarden!I hvor travlt vi har det, glemmer jeg aldrig at opsende mine
                                    varmeste Bønner til den almægtige for min kære Broder. Gud være
                                    med dig, min kære lille Peter. Skriv snart! Farvel! Farvel! Hils
                                    Bekendtere. —B.Uddrag af I Brev til en Veninde fra en 20-aarig Borgerdatter fra Fredericia.Spørring, den 15. Novbr.... Nu skal du høre lidt om min Rejse fra D—gaard og hertil. Da
                                    vi kom til Gjedved, begyndte Prøjserne at grassere, og overalt
                                    saà man dem sjokke omkring; i Skanderborg var der fuldt af
                                    ElisabethGarden.Da jeg kom til Aarhus, vrimlede der overalt af Prøjsere af alle
                                    Slags. Imidlertid skulde jeg med mine Ledsagere have Aftensmad;
                                    vi gik ind i Hotel Skandinavien. I Spisestuen sad to prøjsiske
                                    Officerer, saa jeg blev lidt benovet ved uden videre at skulle
                                    sidde til Bords paa et offentligt Sted med dem. Den ene var den
                                    Grev v. W., der laa i Eders Præstegaard; jeg kendte ham paa det
                                    skaldede Hoved og den blaa Uniform; den anden var en ganske ung.
                                    Af deres Tale, i hvilken de af og til for Spøg blandede lidt
                                    dansk ind, som de havde lært her oppe, hørte jeg, at der næste
                                    Dag skulde være en stor Glædesfest i Byen, af Glæde over at de
                                    nu var forløste fra Torturen at skulle være i Jylland, Gablentz
                                    med hele Generalstaben skulde komme dertil, Østerrigerne havde
                                    lejet et Dampskib i Haderslev, som skulde sejle fra den ene By
                                    til den anden og tage paa, hvem de kunde faa. Derfor var det
                                    formodentlig, at der var saadant et Oplag af Officerer i Aarhus,
                                    alle Hoteller var fulde af dem og Byen med.Den skaldede Prøjser sad meget ivrigt og beskrev, hvor pragtfuld
                                    Festen var arrangeret, og udbrød til sidst et højt « Uh ha! »
                                    (et Udraab, der er almindeligt blandt Jyder). Den unge Løjtnant
                                    kunde ikke dy sig; han saà paa mig og gav sig til at le, og jeg
                                    maatte trække paa Smilebaandet...C.Uddrag af 2 Breve fra en 26-aarig Datter af en
                                        Købmand og Skibs- klarerer paa Sjælland, Lærerinde i en Præstegaard ved Horsens.L - Præstegaard, den 12. Aug.Vi har atter haft Indkvartering af Prøjsere og ikke alene her i
                                    Præstegaarden, men paa alle Gaar- dene her omkring har 1 å 2
                                    Officerer af 3. Garde- Regiment med deres Oppassere været
                                    indkvarteret til fuld Forplejning. De kom i Begyndelsen af
                                    Maaneden og blev ca. otte Dage De opførte sig dog upaaklageligt,
                                    men var til stor Gene, thi hvor Lejligheden er saa lille som
                                    her, kan det ikke helt undgaas, at man kommer i Berøring med
                                    dem, i Særdeleshed da de, for ikke at kede sig, lægger an paa at
                                    faa Samkvem med Familjen.De to Officerer, vi havde, en Kaptajn v. N. og en Løjtnant v. U.
                                    blev indlogerede i det østlige Gavl- værelse, der vender ud mod
                                    Landevejen og ligger ved Siden af Skoleværelset, som har det
                                    andet Gavl- vindue mod Øst. Fra de to Værelser kommer man ind i
                                    et større, som blev Officerernes Dagligstue, og gennem det og
                                    Havestuen maatte Børnene og jeg flere Gange gaa, naar vi skulde
                                    ned til Maaltiderne; det var meget genert, men kunde ikke
                                    forandres, og det maatte tidt give Anledning til Samtaler,
                                    hvilke de altid søgte.En Dag, det var en Eftermiddag, fik jeg Lejlighed til at give dem
                                    paa Hovedet; jeg stod ved et aabent Vindu, og pludselig kom
                                    Løjtnant v. U. forbi. Han indledede straks en Samtale med mig,
                                    hvilken jeg saa ledte hen paa Politiken og paa den uretfærdige Krig, de havde
                                    paaført os. Han vilde naturligvis forsvare den, men formaaede
                                    det kun daarligt. Imidlertid havde hans Kaptajn staaet i
                                    Nærheden, hvilket jeg ikke vidste; pludselig traadte han frem
                                    ved Siden af Løjtnant v. U. og gav sig til at svare for ham for
                                    at hjælpe ham imod min Paastand. «Ah,» udbrød jeg, «Hr.
                                    Kaptajnen vil hjælpe sin Løjtnant! Det er to imod en ligesom
                                    hele Deres Krigsførelse, to Stormagter mod en lille.» Kaptajnen
                                    blev saa flov, at han straks retirerte og forsvandt. Det morede
                                    mig saa hjerteligt, at jeg havde mestret dem, jeg saà jo
                                    tydeligt, at de erkendte deres Uret, og jeg nød ret min Triumf.At Kaptajnen imidlertid ikke tog mig min Udtalelse fornærmeligt
                                    op, erfarede jeg Dagen efter. Da nemlig Børnene og jeg skulde
                                    ned gennem Værelserne til Frokost, hørte jeg saa megen højrøstet
                                    tysk Talen i Værelset ved Siden af og kunde tænke, at der var
                                    kommen flere Officerer til, hvorfor jeg siger til Børnene: «Vi
                                    vil ikke gaa ned imellem alle de Herrer, lad os hellere springe
                                    ud af Vinduet og gaa rundt om Huset», hvilket de var parate til
                                    og hjalp mig ud til sidst. Det gik let nok, og vi kom ind til
                                    vor Frokost, men at komme samme Vej tilbage lod sig ikke gøre,
                                    og vi begav os, alvorlige og stilfærdige, tilbage gennem
                                    Værelserne, men midt i Havestuen kom Kaptajn v. N. imod mig med
                                    opløftet Pegefinger og siger paa tysk: «Hvor kommer De fra? De
                                    er ikke gaaet her igennem til Frokosten!», og jeg maatte jo
                                    bekende, hvordan
                                    det var gaaet til. «Det maa De ikke gøre en anden Gang»,
                                    fortsatte han, «vi gør Dem ingen Fortræd; gaa De kun roligt her
                                    igennem.» Du kan heraf se, at vi kunde slet ikke undgaa dem; men
                                    de var altid høflige og dannede i deres Optræden.En anden Gang vilde de endelig hjælpe os i Haven med at afplukke
                                    Buskfrugten, der skulde syltes, inden den blev annekteret. Det
                                    var en Eftermiddag, Provstinden, hendes Piger, Børnene, et Par
                                    unge Damer fra Nabolaget og jeg laa hver ved sin Busk. Pludselig
                                    traadte fire prøjsiske Officerer ind i Haven og gav sig ivrigt
                                    til at hjælpe. Jo, jeg takker, det var en rar Hjælp, men Frugten
                                    kom af Buskene, og vi turde jo ikke afslaa Hjælpen.Tilsidst havde det nær set galt ud for os med den Indkvartering.
                                    Præstegaarden var jo Samlingsstedet for alle Egnens Officerer,
                                    en Aften var de saaledes forsamlede i større Mængde, og vi hørte
                                    i Afstand deres ivrige Diskussion. Pludselig blev de afbrudt ved
                                    Ankomsten af et Ordonnansbud, og vi erfarede straks, at de havde
                                    faaet Ordre til at forlade Egnen den næste Morgen. Det blev til
                                    vort Held, thi den ivrige Diskussion blandt dem den Aften, hørte
                                    vi senere, gjaldt en Skovtur, de havde aftalt, der den næste Dag
                                    (en Søndag) skulde have gaaet for sig, og hvortil hver Officer
                                    skulde indbyde sin Vært med Damer i deres egne Vogne, — det
                                    havde været et net Optog, og som vi ikke havde kunnet undslaa os
                                    for, en hel Forsmædelse, som vi nu undgik, og i Stedet for blev
                                    vi heldigvis helt fri for dem.At man i det hele taget var moralsk tvungen til at vise dem en
                                    vis Grad af Høflighed, udviste deres Opførsel paa andre Steder,
                                    hvor man ikke vilde respektere dem og deriblandt paa en Gaard et
                                    Par Mil fra os, hvor Herren i Huset, en Proprietær T., beholdt
                                    Hatten paa, naar han færdedes i de Værelser, hvor de tyske
                                    Officerer opholdt sig. Det smagte dem naturligvis ikke, og de
                                    lod ham det vide, men han svarede dem rask, «at i sine egne
                                    Værelser havde han Lov til at gaa med Hat paa». Nu blev det rent
                                    galt, og de tvang ham til ude i Gaarden i sine egne Folks Paasyn
                                    med Hatten i Haanden at bukke for dem. Inde i Huset maatte hele
                                    Familjen, Mand, Kone og 6 Børn opholde sig Dag og Nat i
                                    Børnekammeret ved Siden af Køkkenet, saa længe de tyske
                                    Officerer opholdt sig paa Gaarden. De øvrige 6 Værelser paa den
                                    anden Side af Køkkenet havde de bemægtiget sig ...L., 25 Sept. 1864.... Endnu er vi ikke færdige med Indkvartering her i
                                    Præstegaarden, for Øjeblikket har vi en prøjsisk
                                    Kavaleriløjtnant, Grev A. v. W., med Hest og Oppasser, der har
                                    været her i flere Uger. Han er stilfærdig og medgørlig, men vil
                                    ogsaa gerne i Lag med Familjen. Saaledes sidste Søndag, da
                                    Sønnerne var hjemme og et Par unge Damer var her, havde vi
                                    besluttet at spadsere ned i Skoven for at plukke Nødder. For at
                                    nu Prøjseren ikke skulde se os, gik vi ad Køkkenvejen og gennem
                                    Baggrunden, og vi troede at have undsluppet ham saa heldigt; men
                                    det var nu ikke saa nemt. Medens vi paa Halvvejen til Skoven hvilte os
                                    under nogle dejlige skyggefulde Bøgetræer — hvem ser vi træde
                                    frem hen imod os andre end Hr. Greven, der fortalte, at han
                                    havde observeret, at Selskabet var gaaet ud ad Køkkendøren og
                                    gennem Baggaarden og bad os, om han ikke maatte være med, hvad
                                    jo maatte indrømmes, og han var utrættelig i at plukke ned af
                                    Træerne ...II.En Gaardejer fra Landet.I Brev af en ældre Mand tidenfor
                                Bondestanden, Ejer af en Bondegaard i Østjylland.Brevskriveren var under Krigen flyttet med sin
                                    Familje til Middelfart og havde efterladt en Bestyrer, som ikke
                                    viste sig paalidelig, hvorfor Ejeren selv maatte tage en Tur
                                    hjem for at se til Gaarden. Herfra skriver han Brevet til sin
                                    Hustru.S., den 18. April 1864. *Kære Kone! Jeg lader dig vide, at jeg er lykkelig og vel kommen
                                hertil, og jeg har efterset det, som du talte med mig om, men alt er
                                brækket og taget bort; det ene Spillebord er borte, den mørke Sofa
                                er spoleret, Storspejlet er slaaet itu, Klokken ramponeret,
                                Vejmandens Datter har taget den derned, og jeg tror nok, den kan
                                gøres i Stand. Pigens Seng og Sengested er borte, den Dragkiste paa
                                Loftet er ramponeret og Skabet ovenpaa ligeledes, tilligemed dens Indhold m. m.
                                Alle Yderdøre og Porte er brædt, Vinduer slaaet i Stykker. Alt Korn
                                og Fourage er borte, og vi maa samle op paa Marken til Køerne. Alle
                                Træer i Haven, som J. planted, er hugget, Bierne borte, Stakiter og
                                Laager er ogsaa brændt, Gardiner ligeledes borte. 2 Køer har kælvet,
                                men Mælk giver de ikke noget; for det første bliver de ikke godt
                                fodret, og saa gaar Østerrigerne ogsaa ud og malker dem. Begge Faar
                                har faaet hver 2 Lam, hvoraf de 2 var dødfødt.Jeg er i Mening om nok at faa Marken besaaet og kommer derfor ikke
                                til Fyen, førend den er besaaet. Ved T. er Plankeværket ved Haven,
                                Lysthuset, Havelaagen og Broen og 3 Porte borte, og Bryghuset er
                                ligeledes borte. Husarerne rider i Haven, men den ser dog ellers
                                nogenlunde ud.Jeg og M. logerer hos J. E., og jeg gaar i en hvid Vadmels-Trøje og
                                et Par Træsko, som jeg har laant hos Vejmanden.Den første Entré, jeg saà paa, var, at de kom og slog mig 15
                                Vinduesruder i Stykker med Kolben. Jeg ønsker gerne nu, at Vor Herre
                                vil snart befri os for de Kæltringe!III.En Købmand i Silkeborg.Uddrag af I Brev fra en midaldrende næringsdrivende i Silkeborg.Udateret.Prøjsernes Antal her i Byen udgjorde omtrent 4000 Mand. Deres
                                Opførsel var nederdrægtig og røveragtig, især maatte de handlende
                                undgælde, hvor de stjal som Ravne. Hos mig gik det taaleligt og
                                stjal de næppe for over 40 Rd., hos andre handlende, navnlig D. og
                                T., ryddede de omtrent Butiken, og deres Tab er ganske vist neppe
                                under 500 Rd. Deres Rekvisition her i Byen var 40 Kreaturer, 5000
                                Pd. Flæsk, 500 Pd. Kaffe, 1200 Pd. Tobak, 10000 Cigarer, 2000 Pd.
                                Ris, 1½ Td. Salt og 1200 Potter Brændevin samt 300 Fl. Vin. Denne
                                Ordre modtog vi om Natten Kl. 11½ og skulde levere de samtlige Varer
                                om Morgenen Kl. 7, og blev det omtrent leveret, naar undtages
                                Kreaturerne, hvoraf vi kun kunde skaffe II Stkr. Jeg var paa Gaden
                                hele Natten og var Vidne til at mange Vinduer blev ituslaaet.Vi er forøvrigt her i Silkeborg ved godt Mod og ser Tiden frejdig i
                                Møde ...IV.En gammel Landsbypræst til sin Embedsbroder.I Brev fra en 71aarig Sognepræst i Sydsjælland til en 65aarig
                                Kaldsfælle fra samme Landsdel.Originalens Retskrivning, Tegnsætning og
                                    Inddelinger bibeholdt.Tak, kjære Hr. W.! for Deres venlige Brev. Ja sandelig dele vi her
                                Skjæbne med Dem i disse sørgelige og nedtrykkende Tider; og hvor er
                                vel det ærlige
                                danske Sind, som ikke i disse Dage er nedtrykt? Selv da, om man ikke
                                har, som De, en kjær Datters Mand iblandt de kjæmpende og haardt
                                trykkede Fædrelandsforsvareres Række, eller som vi, to Sønner, som
                                boe i den Linie af Landet, som Fienden i disse Dage hjemsøger,
                                nemlig Carl i S., og Christian i H. midt imellem Aarhuus og Randers.
                                Denne sidste har 5 Børn, den ældste 6à 7
                                Aar, og den yngste udøbt. Carl skrev mig i Torsdags Aftes til, da
                                stod Fienden 1½ Miil syd for Skanderborg, og han meente, at det var
                                sidste Gang, Posten denne Sinde ville komme til at afgaae fra S.Kan De huske, at De for nogen Tid siden skrev mig til, at De ønskede
                                det kgl. Danske Cancellie og Stemanns Dage tilbage; o Gud! hvor jeg
                                i lang, lang Tid har deelt dette Ønske, og jeg troer virkelig, at,
                                skal Danmark ikke knuses, saa er der ingen anden Redning for det end
                                i dette Ønskes Opfyldelse; og vist er det, om man end vil kalde mig
                                en ussel trælbunden elendig Slave, jeg vilde hilse den Dag, da jeg
                                saae dette Ønske gaae i Opfyldelse, med Glæde og Jubel; thi hvad har
                                de sidste 16 Aar bragt Landet? Ødelæggelse!Ja, ganske vist har det styrende Danmark, dog vel meest ledt dertil
                                af det skraalende hovmodige indbildske Danmark, viist sig som en
                                kaad Dreng, der har trodset alle saavel indlandske Venners som ogsaa
                                de udenlandske Magters Raad; og som man reder, maae man jo ligge; og
                                Gud hjælpe os! vi ligger saamænd net i det. Hele Europa har opgivet
                                os, og finde os ikke værdige til at det for vor Skyld skulde løfte en blot truende
                                Finger. Jeg kan ikke indsee andet, end Tiden er der, til at Danmark
                                skal dele Polens Skjebne; nu i Guds Navn! min Tid er vel ikke lang
                                endnu; og min Alder og min Erfaring igjennem mit ikke korte
                                Levnetsløb har da lært mig, med Taalmod og Hengivenhed i Guds Villie
                                at finde mig i det Uundgaaelige.Nu Farvel! Gud beskytte Dem og Kone og Datter og hendes Mand; hils
                                Deres Kjære fra os! og lad os, baade De og vi her, dvæle med
                                Taknemmelighed mod Gud ved Erindringer om de henrundne Dages Glæde,
                                og deraf øse Trøst for de nærværende Dages TrængselDeres hengivneH. W. NH. den 14de Marts 1864.V.En Moder om sin fangne Søn.I Brev fra en henved 60-aarig, svagelig, ofte sengeliggende. Enke
                                efter en Arbejdsmand. Sønnen er c. 23 Aar gammel, Skomagersvend og
                                Menig i I Infanteriregiment, 5. Komp,Aarhus, den I. August 1864.Kære P.!Jeg har med Glæde modtaget Deres Brev af 21. Juli og med Bedrøvelse
                                læst den sørgelige Liste, der, hvad min Søn angaar, er meget rigtig;
                                jeg vil nu begynde min Fortælling.Den 2. Juli, om Aftenen ved Klokken 10, blev jeg betaget af en mere end almindeligt
                                vemodig Angst, jeg sad ved mit Vindue til Kl. 12½, jeg sagde til
                                Maren: der er en af Drengene i Fare, jeg sov kuns den Nat fra Kl. 3
                                til 4, stod op og gik omkring til Kirketid, da lagde Ængstelsen sig
                                noget. [Ifølge den danske Generalstabs Værk om
                                    Krigen 1864, III. pg. 271, blev I. Infreg.5. K. d. 2. Jidi, Kl. 8—9
                                    Aften, beordret til Aalborg for i Forening med de derværende
                                    Dragoner at overfalde en ad Hobrovejen fremrykkende, fjendtlig
                                    Styrke. Herved hidførtes den næste Dags Morgen, Kl. 4., Affæren
                                    ved Lundbye.] Jeg gik atter om Eftermiddagen med min Angst
                                og Sorg til Herrens Hus, og det var jo Søndag Eftermiddag. Det var,
                                som mit Hjerte skulde briste, til jeg saa overmaade kom til at
                                græde, saa jeg ikke næsten kunde sandse at gaa ud af Kirken. Ud paa
                                Natten var Angsten ved Guds Hjælp overstaaet, men jeg var saa
                                forstyrret, at jeg heller ikke sov den Nat mere end 2 Timer.Mandagen gik roligere, men jeg følte en Slaphed og Forknythed, som
                                det var mig sagt: du skal berede dig paa noget sørgeligt, hvilket
                                vi, desto værre, altid gør i denne sørgelige Tid. Om Mandag Nat sov
                                jeg uafbrudt 7 Timer og følte mig meget styrket. Jeg takkede Gud for
                                hans Mindelse og beredte mig til at tage imod, hvad der kom. Jeg véd
                                og tror, min Herre Jesus, at intet sker uden hans Vilje; han kender
                                det bedst, det er vor store Trøst.Jeg havde lige sat mig til Rokken, saa kommer Peders Svigermoder og
                                siger, at hun havde hørt, at der skulde komme Fanger i Dag, men mere
                                vidste hun ikke. Jeg
                                fik da snart Tøjet paa og op til vor Præst, jeg vidste jo ikke, om
                                enhver maatte komme til Fangerne. Han skulde jo sørge for, at jeg
                                kunde komme til dem, hvilket han en Time efter kom og underrettede
                                mig om, at der var sørget for, at jeg skulde faa Bud og tillige
                                komme ind og se, om han [Sønnen] var der
                                eller høre noget om ham. Har De da faaet Bud, spurgte han, da De er
                                saa vis paa, at han er med. Ja, paa en Maade næsten, har jeg faaet
                                Bud, jeg frygter nu for at høre det allerværste.Det var en Spænding, kan De tro, til Kl. 2 kom en af Naboerne og
                                hilste mig fra min Søn; de kørte forbi Mølleporten med ham, og han
                                hilste med Haanden til sin Moders Hus, men han saà frisk ud. I
                                Øjeblikket takkede jeg Gud, han ikke var saaret; men Fange — Fange,
                                ak, det var just dette, jeg altid har frygtet! Men det er det, der
                                styrker mig, at dette maa Vor Herre nu indse, er til hans Vel; nu
                                skal han lære at bøje sig under et Slaveaag i et fremmed Land. Han
                                var nedslaaet og ønskede: gid jeg var ved mit Regiment! De var
                                indelukket i Kasernen. Jeg havde her Adgang og hele Familjen, og en
                                Times Tid kom der og andre Venner derop, men ikke mange, da hele
                                Gaden var fuld, som det var udenlandske Dyr, de vilde se.Eftermiddagen randt snart bort. Jeg og Trine blev hos ham til Kl. 9½,
                                hvilket vi kan takke Underofficeren for, der var en ældre Mand, der
                                sagde mig, at Kl. 5½ maatte jeg komme i Morgen, saa skulde han sige
                                Skildvagten Besked om at lade mig gaa ind, Kl. 7 skulde de køre om
                                Onsdag Morgen.Det var meget besværlig at komme derud, men det gik jo an, og jeg
                                fulgtes med ham ned ad de høje Trapper. Jeg syntes, det lettede mig,
                                saa jeg nok kunde gaa lige saa rask som han. Jeg sagde ham da det
                                sidste Farvel, og ligeledes Trine og hans Søskende; og denne
                                Underofficer, som for Resten saà ud til en barsk og mandig
                                Krigsmand, løb de klare Taarer ned ad Kinderne paa ved at se paa os;
                                han havde dog været med ved Dybbøl og vist ikke grædt, mens det stod
                                paa, saa man kan se det forunderlige, at Synet af andres Smerte
                                giver Menneskehjertets Følelser Luft. Han har formodentlig selv
                                været Fader.Fra Horsens fik jeg Hilsen tilbage fra min Søn, og siden har vi intet
                                hørt. I Dag er det 4 Uger, siden han kom hertil. I det sidste Brev,
                                jeg skrev ham til, bad jeg ham til Slutning gøre sin Pligt og saa
                                overlade Gud det øvrige. Dette haaber jeg, han har gjort, hvilket er
                                min Trøst. Han er lige saa vel udsat for at blive syg eller komme
                                til Skade som Fange, og Gud kan bevare i Krigen dem, han vil, og
                                den, hvis Time er udrunden, frelser ingen, om han saa krøb i en
                                Hule. Peders Broder fik begge sine Arme brudte og var ikke i Krig,
                                men blev dog læget og blev Militærarbejder i samme Aar. Peder har
                                staaet i flere Farer og blev ikke saaret, saa se her paa Guds
                                Almagt! Han saarer og udenfor Krigen.Vi har det godt. Prøjserne er meget skikkelige, ja tillige høflige, men vi frygter jo
                                nu og haaber tillige, de er ikke meget glade ved Fyen. Vær nu Gud
                                befalet!M. V.Vi maa passe ikke at skrive noget, der kan røre ved Krigen.VI.Paa Flugt fra Hus og Hjem.I Brev fra en højere stillet, juridisk Embedsmand i Byen Slesvig.København d. 12. Februar 1864. *Efter at være kommen hertil som Flygtning er jeg efter 16 Dages Rejse
                                nu kommen saa vidt i Ro, at jeg kan fortælle Eder noget om det, jeg
                                har oplevet.I samme Øjeblik som Østerrigerne rykkede ind om Morgenen, den 6te,
                                efter at vore Tropper nogle Timer tidligere i største Stilhed havde
                                forladt Skansen, og jeg med største Spænding lyttede efter det
                                første Kanonskud, der vilde være Signalet til en dødelig Massakre,
                                var vi omgivne af en stor Mængde, tildels velklædt, hovedsagelig
                                fremmed Pøbel, bevæbnet med tykke Knortekæppe, hujende og skrigende,
                                samt nedrivende og ødelæggende ethvert kongeligt Vaaben, Skilderhuse
                                o. s. v.Eftersom de enkelte Afdelinger i tætsluttede, i fortrinlig Orden
                                marcherende Rækker fik Øje paa Gottorp Slot, istemmede de et Hurra,
                                og snart begyndte Indkvarteringen. Min Frygt for, at der var tiltænkt mig en Del af
                                disse til Dels vilde Knægte (af hvilke mange stjæler), der gik og
                                spejdede op ad Husene, var dog ugrundet, og jeg begyndte allerede
                                med Ro at sætte mig ind i Situationen, da Pigen kom og meldte, at
                                der var en Del ubekendte Mennesker nede paa Gaden, der forlangte at
                                faa mig i Tale. Jeg sagde, at de, der ønskede at tale med mig, kunde
                                komme op til mig, og straks efter kom 4 fremmede Gentlemen, efter
                                Udseende at dømme unge Haandværkssvende, der i Borgerskabets Navn
                                erklærede, at jeg var afsat og havde at forlade Byen inden 4 Timer,
                                med Tilføjende, at samtlige Embedsmænd til den Tid vilde være ude af
                                Byen, i modsat Fald maatte vi befrygte Vold.Den Tilladelse, der blev mig givet, at vente til næste Morgen for at
                                tage Kone og Børn med, kunde jeg ikke gøre Brug af, dels fordi det
                                var umuligt at faa Vogn, dels fordi man ventede Optøjer,
                                Illumination o.s.v. samme Aften, — og med tungt Hjerte lod jeg min
                                ubeskyttede Familje tilbage. Efter at Gretchens Fader, en stor stærk
                                Fisker, min Skriver og flere havde lovet og garanteret mig, at de
                                skulde tage sig af min Familje, begav jeg mig sammen med A. og
                                Amtssekretær B. til Rendsborg, hvor jeg traf sammen med flere
                                udviste, og heldig undgik Pøbeloptøjer.I Rendsborg fik jeg den Idé at søge foreløbig et Tilflugtssted hos v.
                                D., søgte ham forgæves i W., hvor jeg erfarede, at han opholdt sig i
                                Udlandet, og rejste, til Dels for at undgaa Ubehageligheder paa dette lille Sted,
                                hvor enhver fremmed bemærkes, og efter at være regaleret med nogle
                                Sneboldte i Nakken af hannoveranske Soldater paa Jernbanen til
                                Altona — men paa Vejen mellem dets Stationer W. og H., stødte Toget
                                mod et andet, Lokomotiverne flettedes ind i hinanden, Godsvognen
                                splintredes, og nogle Vaggoner, navnlig den, hvori jeg havde Plads,
                                blev gjort ubrugelige. Selv fik jeg, hvorfra véd jeg ikke, et Slag
                                paa mit højre Øje, hvis Omgivelser svulmede op i den Grad, at det
                                neppe var synligt, og maatte med de andre Passagerer i Snefog stige
                                ud og gaa en Fjerdingvej, indtil vi bleve gæstfrit optagne i et
                                Privathus og mit Øje forsynet med kolde Omslag.Ankommen til Altona først Kl. 4 om Morgenen i Stedet for Kl. 9 Aften,
                                indlogerede jeg mig i nærmeste Hotel, gik til en Læge og fik 6
                                Igler, hvorpaa mit Øje efter 6 Dages Forløb var restitueret, kun at
                                det var omgivet af store, blaa Pletter. Fra Altona indgav jeg, efter
                                at have læst Zedlitz's Proklamation, Ansøgning om Genindsættelse i
                                mit Embede i Henhold til den mundtlige Instruks, der var givet
                                Embedsmændene om at forblive ved deres Embeder saa længe som muligt,
                                men det ligger dog ikke i Prøjsernes Politik at genindsætte nogen
                                dansk Embedsmand, og efter at have arrangeret det fornødne, gik jeg
                                til Lübeck, næste Dag til Travemunde, ombord paa et svensk Dampskib,
                                der dog ikke kunde holde Søen, men efter nogle Timers Fart maatte
                                vende om.I Selskab med flere fordrevne Embedsmænds Familjer, paabegyndtes Farten næste
                                Dag, men Vejret blev slettere og slettere, Frost og Snefog; Bølgerne
                                slog over det hele Dæk, Skibet tørnede et Par Gange mod Bunden, og
                                Elendighed, Søsyge var ret paa sit højeste — men Skibet holdt, Gud
                                ske Lov, vi ankom til Malmø og næste Morgen hertil, hvor jeg har
                                fundet et godt Ophold. — Min Kone har ikke lidt nogen Overlast, men
                                har tvertimod modtaget flere Tilbud om Hjælp; naar Aarstiden
                                tillader det, kommer hun og Børnene hertil.Fra Lazaretterne i Flensborg.Uddrag af Optegnelser paa 48 Kvartsider af en i Flensborg bosiddende,
                        33-aarig Dame, gift med en Auditør ved den danske Hær.... Vi havde sørget og haabet; men alt som den 18. April nærmede sig, blev
                        Haabet om, at Dybbøl kunde holde sig, svagere og svagere, og de to Dage, som
                        gik forud for Stormen, var for mig saa tunge og uheldvarslende, at jeg
                        syntes, at selve Slaget ikke kunde blive haardere.I længere Tid havde vi daglig hørt Kanonaden fra Dybbøl, naar vi bare gik
                        udenfor Nørreport, og, naar der ikke var Vognrummel eller anden Larm i
                        Gaderne, ogsaa inde i Byen. Slesvigholstenerne løftede Hovederne højere og
                        højere, og Rygtet gik, at vi nok skulde faa at vide, naar Dybbøl var falden,
                        da alle Kirkeklokkerne da skulde ringe, noget som imidlertid ikke skete, da
                        man sagde, at Wrangel havde forbudt det.Den 18. kom, og Rygtet gik allerede, at Skanserne blev stormet. Folk gik ned
                        til «Danske Høj» i Klusris Skov, ¼ Mil fra Byen, hvor de gennem lange Kikkerter mente at kunne se
                        Kampen. Det var, som naar et Uvejr nærmer sig og enkelte store Regndraaber
                        forst kommer, før Skylregnen begynder. Folk ilede gennem Gaderne ned ad
                        Landevejen for at høre, hvad der var sket, nogle med fornøjede Miner, og man
                        var da ikke i Tvivl om deres politiske Trosbekendelse, andre med Bekymringen
                        malet i hvert Træk, men alle i spændt Forventning om at faa Rygterne
                        bekræftet eller modbevist. Endelig viste de første Vogne sig med fangne
                        Officerer, som laa eller red paa Kanten af Vognene, der kun var forsynede
                        med det Agebræt, hvorpaa Kusken sad. Det gøs i os at se, hvor mange der kom
                        — hvor mange menige maatte der ikke være, naar der var saa stort et Antal
                        Officerer, og dog var Antallet af disse langt større, end vi havde frygtet.
                        Ja, nu nærmede de sig — de saà ud som Oldinge, disse trætte og forpinte
                        Stakler, med Skæg og Ansigt belagt med et tykt Lag af Støv og Smuds. De var
                        tørstige og rakte Hænderne ud, raabende: «Vand! Vand!» Men Ulanerne, disse
                        Ulykkesfugle! jagede paa dem, de maatte ikke standse, og saa utrolig det end
                        syntes, maatte de løbe for ikke at blive traadt under Hestehove. Det var en
                        Følelse, som alt inden i mig snøredes sammen, og nu, da der er gaaet
                        Maaneder hen efter den Dag, føler jeg endnu noget deraf ved at skrive derom.
                        Lang Tid efter kunde jeg ikke udholde at skrive eller tale derom — Saaret
                        blødte for stærkt, naar der for tidlig rørtes ved det. Endelig maa
                        Begyndelsen af det lange Sørgetog være naaet til den danske Kirke, hvor det
                        skulde overnatte, og der maatte standses. Dette var en Solstraale i Mørket
                        og bragte mig ud af min
                        forstenende Sorg. Hurtigt kom alle i Bevægelse, alt spiseligt og drikkeligt
                        blev bragt ned, Cigarer og Markstykker kom ogsaa med, og for hver lille
                        Haandsrækning fik vi et varmt, hjerteligt Haandtryk eller et Skub af et
                        Hestehoved, der jog os bort — for at gaa til de næstkommende. «Er alle
                        Skanser da taget?» «Er Fjenden paa Als?» Det var Spørgsmaal, som hele Tiden
                        genlød, og Svaret var i Reglen bekræftende paa begge Dele. Det var bleven
                        Aften, og nu kom Vognene med Marodørerne, dem maatte og kunde der ogsaa
                        hjælpes paa, men Natten bragte de lange Vognrækker med saarede og lidende,
                        som der kun kunde hjælpes lidt paa ved at give dem kolde Omslag paa de
                        brændende Saar, og her manglede heller ikke kvindelig, frivillig Hjælp.
                        Officererne var bragt til Borgerforeningen, og at de ikke kom til at mangle
                        Vederkvægelse og Hvile er der allerede skrevet offentlig om af en af
                        Officererne selv, men de menige savnede heller ikke noget, da der blev bragt
                        saa rigeligt med Fødemidler, at de ikke engang kunde forbruges, ja, der
                        trakteredes endogsaa med Punch! Lejet var vel kun Straa, men den har kun et
                        ringe Begreb om vor Armés Udmattelse og Overanstrengelse, som ikke kan
                        forstaa, at dette var et kongeligt Leje for de mødige Stakler. Og dog var
                        der endnu Humør i mange af dem, og det lød ikke sjeldent opmuntrende til os:
                        «Aa, vi kommer snart igen, lille Jomfru!»Men Morgenstunden belyste andre Skikkelser, som ogsaa laa paa Straa, men uden
                        at finde Hvile. Side om Side laa de, kun enkelte af dem stønnede lidt.
                        Kvinder og Børn bragte store Spande, fulde af søde Supper og andet, men de Stakler brændte af
                        Hede og trængte oftere til noget koldt at lædske den brændende Tørst paa.
                        Foruden de saarede, der hele Natten kom kørende, vedblev der næste Dag at
                        komme flere og flere med Sejlskibe. Alle offentlige Skoler og andre
                        Bygninger blev taget til Lazaretter, og dog var der ikke Plads nok, men
                        enkelte private Huse maatte ogsaa foreløbig benyttes. Der blev jo om ikke
                        mange Dage bedre Plads, da der, især i Begyndelsen, daglig døde mange. —
                        Morgenstunden bragte Lægehjælp til de saarede alle Vegne. Dagen før havde
                        der nemlig ikke været en eneste militær Læge i Byen, da alle var beordret
                        til Valpladsen, saa at de saarede, som allerede da laa i Flensborg, den 18.
                        maatte ty til de civile Lægers Bistand. De civile Læger var ogsaa virksomme,
                        efter at de prøjsiske var kommen tilbage til Flensborg, der var nok for alle
                        Mand at tage Haand i; men — underligt nok — vore Folk havde mere Tillid til
                        de prøjsiske Læger end til vore.Da der var ydet den første foreløbige legemlige Hjælp, var vore saaredes
                        næste Ønske at skrive eller faa skrevet til Hjemmet. Ikke mange var i Stand
                        til selv at gøre det, men tog med Tak mod mit Tilbud at skrive for dem. Der,
                        i Halmen, vilde det have været mig for besværligt at skrive alle de Breve.
                        Jeg skrev da deres Navne og Adressen til den, der skulde skrives til,
                        ligesom hvor de var saaret, og om det var haardt eller let. «Skriv kun, det
                        er et let Saar, ellers bliver hun saa forskrækket,» det var det almindelige
                        Svar, for desværre var det næsten alle Forstærkningsfolk med en talrig
                        Børneflok.Undertiden kan Sorgen gøre vore danske Folk saa underlig indesluttede og
                        frastødende, men det gælder kun at finde det rette Ord, som kommer fra
                        Hjertet, for at finde Vej til deres Hjerter og løse Tungebaandet paa dem.
                        Saaledes var der paa det her omtalte Lazaret en, som jeg tydeligt saà var
                        inderlig bedrøvet, trods de korte Svar, han først gav mig. Han, som de
                        fleste af dem, var meget støvet og smudsig i Ansigtet, men fra hvert Øje ned
                        ad den graaligbrune Kind var der en lysere Stribe. Jeg vidste jo straks, at
                        det var Taarerne, udgydt i Stilhed, der havde efterladt disse Mærker, og jeg
                        maatte jo derfor have lidt mere at vide om hans Forhold. Det varede heller
                        ikke længe, før jeg saà, jeg havde ikke taget fejl. Brevet skulde skrives
                        til hans Kone, og det var Frygten for, at hun og de fire Børn skulde savne
                        noget, ikke Smerten i Saarene, der bragte Taarer i Øjnene. Han var haardt
                        saaret, navnlig i Armen: «Det fik jeg,» sagde han, «da jeg saà, min Løjtnant
                        var ved at falde om af et Skudsaar, han havde faaet, saa vilde jeg gribe
                        ham, for at sætte ham hen ved et Gærde, men det blev der ikke noget af, da
                        jeg knap selv kunde slæbe mig af Sted hen til Gærdet. Paa Vejen der hen fik
                        jeg den anden Kugle i Benet » Jeg fik siden at høre, hvor flink og net hans
                        Kone var, af Folk, der havde set til hende og understøttet hende lidt; for
                        at hjælpe «dem der hjemme», er den bedste Balsam, man kan gyde i Soldatens
                        Saar. Jeg hørte Folk sige om den samme Mand, at han var kedelig — de har
                        ikke forstaaet at anslaa de rette Strenge hos ham, har ikke set hans Ansigt
                        straale, naar han læste Brevene fra hans Kone. Hun skrev sande Kærlighedsbreve,
                        som mellem nyforlovede, til sin «velsignede Mand». — Jeg har læst mange
                        Soldaterkoners Breve og glædet mig inderligt over den Aand, der besjæler vor
                        Bondestand, som den, der ser flygtigt paa den, aldrig lærer at kende, da den
                        ligger skjult under det jævne Væsen.En anden af de saarede, som rørte mig dybt, var ogaaa en Forstærkningsmand,
                        en jydsk Husmand (den forste var en Sjællænder) med 6 Børn, og hvis Kone
                        hver Dag ventede det syvende. «Ja, skriv kun for mig,» sagde han, «men skriv
                        endelig pænt til Mutter og trøst hende godt med, at jeg kun er let saaret.
                        Kun én af de Saarede, der laa, tiltalte mig ikke; men det var ogsaa kun den
                        eneste af henved 40 Stykker. Han vilde, at jeg skulde skrive til hans
                        Forældre, at han var haardt saaret i Benet, hvilket han rigtignok ogsaa var,
                        da han døde et Par Uger efter. En var der, som jeg ikke vilde skrive om, at
                        han var let saaret, da jeg tydeligt saà, der var ikke længe igen for ham.
                        Han var saaret i Ryggen ud gennem Brystet og led meget men uden at klage sig
                        og takkede kun flere Gange Gud, at han ikke var gift. Hvor smerteligt var
                        det ikke for mig at faa de kærlige Forældres Brev til deres eneste Søn, da
                        Vor Herre allerede havde kaldt ham til sig! Jeg sendte dem en Lok af hans
                        smukke, sorte, krøllede Haar. Hans Uhr og andre Ejendele, som de kunde ønske
                        sig, havde Prøjserne berøvet ham, før han kom til Flensborg. Endnu én var
                        der, som Lægerne ogsaa straks havde opgivet. Han saå saa kraftig og frisk
                        ud, men var saaret gennem Underlivet af en Granatstump, som havde sønderrevet Tarmene. Han
                        maatte senere lægges ene i en Stue, da Lugten ved ham var saa slem.Før Dybbøls Fald var det almindeligt, at de menige Prøjsere drog grædende
                        bort fra deres Kvarterer, naar de skulde til Dybbøl, nu havde Piben faaet en
                        anden Lyd, saaledes, at de haanede vore saarede Soldater, der laa i Halmen
                        ved Siden af dem, og selv Haansordet «Hannemands» havde en dansk
                        Flensborgerinde hørt. Jeg hørte aldrig noget af den Slags, men gjorde hvad
                        jeg formaaede, for at de ikke skulde gøre hverandre Livet for surt, og det
                        gik ogsaa bedre, end man de første Dage skulde have troet. Den 20. var alt
                        ordnet i de nye Lazaretter og altsaa ogsaa i det lille, jeg i Forening med
                        et Par Damer havde paataget mig Omsorgen for. Der var kun nogle og tredive,
                        men det var saa heldigt, at der var et overvejende Antal danske. «Nu har vi
                        faaet vor Afsked,» sagde en af de vakre, flensborgske Koner, som havde været
                        utrættelig med i de to Dage og Nætter at pleje de saarede. Hun saà bedrøvet
                        ud, og uagtet det vist vilde været hende umuligt at vedblive saaledes, tror
                        jeg dog, hun var bedrøvet over Søstrenes Ankomst, da hun, i sin kærlige
                        Iver, mente at kunne udholde, hvad det skulde være, naar det var for vore
                        kære saarede.Det var af «de graa Søstre», vi fik paa vort Lazaret, og jeg vil altid mindes
                        dem med Taknemmelighed for den kærlige Pleje, de ydede vore Folk. Hver Stues
                        Syge roste sin «Søster», som den bedste af dem alle, og jo svagere den
                        saarede var, des kærere havde han «Søster». «Det er den bedste Pige jeg har
                        kendt», sagde en af dem til mig.Den samme skrev jeg et Brev for, efter hans egen Diktat: «For saa kommer dog
                        min Aand i Brevet,» sagde han. Han begyndte Brevet med at opmuntre sin Kone
                        til at være inderlig glad, da han havde ombyttet den sørgeligste Tilværelse
                        med den skønneste og udtalte sig fremdeles i lignende begejstrede Udtryk om
                        sit Ophold paa Lazarettet. Saa taknemmelige var de Stakler for det lidet, vi
                        gjorde for dem, at jeg ofte næppe kunde tage det for Alvor, naar jeg ikke
                        havde set Taarer i Øjet med det samme. Jeg kan aldrig blive træt af at rose
                        deres mageløse Beskedenhed. — Deres Brevveksling var meget livlig, saa jeg i
                        Reglen havde en 5 til 6 Breve daglig at besørge for dem, men hvad der var
                        endnu mere rørende var, at det flere Gange hændte, at en Broder kom 20 Mil
                        borte fra, vandrende paa sin Fod for med egne Øjne at forvisse sig om den
                        syges Tilstand. En Gaardmands Kone vilde ogsaa besøge sin Mand, men han var
                        saa forunderlig sikker paa, at han om 14 Dage skulde komme hjem, at han bad
                        hende opgive den Plan. De 14 Dage gik jo rigtignok, uden at han kom hjem,
                        men dog fik han nogen Tid efter Hjemlov, da han var for svag til igen at
                        gøre Krigstjeneste. En anden Gaardmandskone, som ogsaa vilde besøge sin
                        Mand, fik jeg det forhindret for, da Manden var bleven saa vansiret i
                        Ansigtet af en Kugle, som havde taget Underlæben og en Del Fortænder bort og
                        gaaet ind i Tungen, saa han ikke kunde tale, men da han skrev særdeles godt,
                        saa hjalp han sig og var meget taalmodig. Han havde kun været gift i 6 Uger,
                        og dog skrev den unge 23aarige Kone til ham: «Jeg synes slet ikke, du skal
                            bryde dig om, hvordan du
                        kommer til at se ud. Jeg vil være meget tilfreds, naar du bare kan komme til
                        at tale som før, ja, saa maa vi være meget glade, at du hverken har mistet
                        Arme eller Ben.» Men desuagtet kunde det dog nok være, at det vilde have
                        været hende meget tungt at se, hvorledes han saà ud, saa vi fandt det
                        raadeligst for hende at vente, til han var opereret, som han blev, da Saaret
                        var lægt. Et slemt Ar faar han jo: «Men det kan jeg bære med Ære», sagde
                        han. Han var en Slesviger; men forstod ikke tysk, hvilket syntes at forundre
                        Prøjserne meget. To andre Slesvigere var der paa Lazarettet, som jeg ogsaa
                        havde megen Glæde af, især den ene. De, som alle Slesvigere, kunde jo gaa
                        hjem, naar de var helbredede, men den ene paastod med Bestemthed, at han
                        ikke vilde modtage Frihed af Prøjserne, da han ikke vilde love, ikke at
                        tjene Kongen af Danmark, saa vilde han hellere følge sine Kammerater i
                        Fangenskab. Jeg roste ham, og den anden lod sig opmuntre af hans Eksempel og
                        gik med i det frivillige Fangenskab.Der var ogsaa muntre Scener, thi vore unge Jenser fornægter aldrig deres
                        Natur. Saaledes var der en ung Jyde, som var til alles Morskab. En Dag kom
                        jeg, da en Prøjser var i Færd med at skulle lære ham at læse tysk. Jeg
                        raadede ham til hellere at lære Prøjseren dansk, hvilket han straks gik ind
                        paa, da han ikke kunde blive klog af Tysken. «Ser du nu her,» sagde han,
                        «det kan du nok forstaa, at der staar Rolf Krake!» Ja, det kunde han
                        forstaa, da Prøjserne havde megen Respekt for vort Pantserskib. — Ligeledes
                        maatte jeg le hjertelig en
                        Dag ved at læse et Brev, som en anden Jens havde skrevet. Han havde faaet en
                        Kugle ind gennem den venstre Kind, som var gaaet langs de forreste Tænder i
                        Undermunden, men taget Kindtænderne bort i den højre Side, og saa gaaet ud
                        gennem Kinden. Han skrev til en Broder og Svigerinde: «Jeg kan da mælde jer,
                        at jeg er løben over til Prøjserne, det vil da sige paa en honnet Maade, for
                        først skod de mig i Kajen, og siden tog de mig til Fange o. s. v.» Jeg
                        laante ham saa «Kærlighed uden Strømper», og den morede ham kosteligt. Bøger
                        kan man aldrig have for mange af til at laane dem, men især griber de med
                        Begærlighed gudelige Smaaskrifter, som de undertiden kan vedblive at læse om
                        igen hver Dag, men bliver saa ogsaa meget fornøjet, naar de faar en anden
                        Bog, for: «denne kan jeg næsten udenad», hedder det saa. Holbergs Komedier,
                        Saxo og Snorre, er de Bøger, som blandt Bønderkarlene helst læses.Det var altid en Sorg for os, paa begge Sider, naar nogle af vore saarede var
                        saa vidt, at de skulde sendes til Lazarettet i Rendsborg, og saaledes hændte
                        det da en Gang, da nogle danske Damer tog Afsked med nogle Jenser ved
                        Jernbanen, at en Østerriger maa have fundet, at de saà meget bedrøvede ud,
                        for han gik hen til dem og sagde: «De skal saamænd ikke være saa bedrøvet,
                        for de faar det godt, og de danske har mange flere Fanger end vores.»En Morgen kom jeg ind paa Lazarettet og fandt alt i en forunderlig Bevægelse.
                        Jeg fik snart Grunden at vide. En af vore, som var fuldkommen helbredet, men havde faaet Lov at blive
                        som Tolk for Lægen, var om Natten flygtet, og det var jo rigeligt Stof til
                        Samtale. De fleste var vrede paa Flygtningen, men jeg tog det Parti at
                        skylde den prøjsiske Læge for, at han havde hjulpet ham af Sted, hvilket
                        vakte Munterhed, og saa var Vreden forbi. En lille skikkelig Prøjser, som
                        havde ligget paa samme Stue som Flygtningen, havde mærket, at han rømmede
                        bort, men ladt, som han sov, da han vilde have gjort det samme i hans Sted,
                        sagde han. Prøjserne udspredte et Par Dage efter det Rygte, at han var
                        fangen igen ved Dybbøl; men ingen havde set ham, saa vi troede det ikke, og
                        det viste sig, at vi gjorde Ret deri, for kort efter fik vi Brev om, at han
                        lykkelig og vel var kommen med en Skipper til København, hvor han var bleven
                        hjempermitteret, da han var af Forstærkningen.Jeg talte tidligere om en anden Forstærkningsmand med 6 Børn. Hans Saar var
                        ikke farligt, men han blev mere og mere tungsindig, vilde ikke spise og
                        mente selv, han var meget syg. Jeg talte med Lægen om ham, og denne
                        forsikkrede, at han intet fejlede, men havde Hjemvé. Jeg bad ham da om at
                        udvirke, at han fik Hjemlov, hvilket han først slet ikke vilde gaa ind paa,
                        men vilde have mig til at bilde ham ind, at han skulde faa Lov at rejse
                        hjem, naar Saaret var lægt. Det vilde jeg naturligvis ikke gaa ind paa, men
                        fik ham ved idelige Bønner til at love mig hans Frihed. Vor Blaakappe kom
                        sig og fik Hjemlov; men Lægen gav de danske Kvinder det Vidnesbyrd, at de
                        var endnu mere haardnakkede end Mændene. —II. DEL.I FELTEN OG KRIGSFANGENSKABET.Første Gang i Ilden.Imellem mange psychologisk interessante Indtryk fra
                                Fægtning har der kunnet udvælges en lille Gruppe, som mere eller
                                mindre direkte giver Stemningen hos vedkommende Menneske den første
                                Gang, han stod overfor Fjenden og i Fare for sit Liv. Der er valgt
                                Repræsentanter for forskellige Samfundslag og militære Grader.I.I Brev fra en 21aarig theologisk Student og Reserveløjtnant i 22.
                                Infanteriregiment, Søn af en velstaaende, københavnsk
                                Haandværksmester, der paa Krigens Tid var død.Als, d. 23de Februar.Elskværdige Familje!Det er da indtruffet og overvundet, det betydningsfulde Moment, som
                                jeg saa længe med en vis, ængstelig Attraa ventede; den er
                                gennemgaaet, denne stolte Prøve paa Ro og Tapperhed; jeg har af
                                Prøjsernes Haand modtaget min Ilddaab.Efter at have tilbragt Natten mellem den 20de og 21 de paa aaben Mark ved Ragebøl
                                Kro i en bidende Kulde, kommanderedes vi om Morgenen til Pythuse, ½
                                Mil omtrent fra Dybbølskandser, for at indtage en Stilling, igennem
                                hvilken Feltvagterne, om Fjenden skulde angribe dem, kunde trække
                                sig tilbage. Vi (Officererne ved de to herhen kommanderede
                                Kompagnier foruden Bataillonens Underlæge, Doktor H., en Mand, hvis
                                prægtige Humør jeg skylder saare meget) gjorde os det rigtig bekvemt
                                i de med muggen Halm og ituslaaede Møbler udstafferede Værelser. Da
                                Kaptajn M. fortalte, at det var hans Kones Fødselsdag, blev vi
                                hurtigt enige om at sende Bud til Sønderborg (omtrent ¾ Mil) for at
                                købe de til Højtideligholdelsen af denne Festdag nødvendige
                                Drikkevarer. Dette udførtes, og vi havde nu en glad Aften, men paa
                                Grund af den foregaaende Nats Anstrengelser har jeg ikke kunnet
                                taale Punchen, saa jeg, efter i længere Tid at have kæmpet med en
                                stærk Bjørn, tilsidst faldt besejret om paa et Knippe Halm, hvor jeg
                                blev liggende med det samme.Kl. 7 vaktes jeg og led stærkt af de saakaldte Tømmermænd, hvorfor
                                jeg ikke mægtede at bekvemme mig til at rejse mig op for at drikke
                                noget Kaffe, som stod paa Bordet. I det samme faldt flere Skud, og
                                et Par Minuter efter sprængte en Ordonnans hen til os for at melde,
                                at Fjenden var kommen kørende i en uhyre Mængde Vogne og nu sloges
                                paa Kraft med vore Feltvagter.Vi rykkede nu frem ad Vejen til Undsætning, men holdt os foreløbig i
                                en tæt Kolonne midt paa Vejen og afventede nærmere Ordre.
                                Imidlertid hvinede Prøjsernes Kugler iblandt os, og mangen brav
                                Soldat segnede om her, inden han endnu havde kunnet komme til at
                                løsne et Skud mod Danmarks Fjender.Det er ikke behageligt at staa saaledes med Hænderne i Skødet og lade
                                sig skyde. «Modig eller fejg?» Det Spørgsmaal opkastede jeg vist for
                                mig selv over hundrede Gange i disse ti Minuter, og Svaret lød:
                                «Fejg!». Ja, jeg bekender det; da jeg stod der, da var jeg en fejg,
                                en elendig Kryster; — men jeg beder dem, der sidder hjemme i deres
                                Stue og dømmer mig, om selv at prøve en saa morderisk Ild, og det
                                uden selv at turde løfte en Haand, sige et Ord eller løsne et Skud.
                                Til Lykke varede det ikke længe. 1ste og 2den Deling kommanderedes
                                ud i Kæde for at optage Kampen, medens 3dje og 4de Deling (jeg)
                                endnu holdtes i Reserve paa Vejen. Endnu et Øjeblik stod jeg og
                                «opgjorde mit Regnebræt», da kom 18. Regiment styrtende i største
                                Uorden tilbage, forfulgt af Prøjserne. Forvirringen greb ogsaa mine
                                Folk, den paniske Skræk drev dem ind blandt 18de Regiments Mandskab
                                og tilbage mod Skanserne.Men da alt syntes tabt, — da vaagnede jeg op. Med en Stok, som jeg
                                havde i Haanden, slog jeg en af mit Mandskab til Jorden; derpaa trak
                                jeg min Sabel og udbrød: «Den første af andet Kompagni, som
                                retirerer uden Ordre, bliver hugget ned!» Virkningen var
                                forbavsende, de tilbageblevne skottede til mig for at se, om det
                                virkelig var mit Alvor, men der maa have været noget vist
                                imponerende ved mig, thi de blev. I det samme fik jeg Ordre til med
                                min Deling at besætte et Gærde, der løber en halv Snes Skridt Øst
                                for Pythuse, og det blev mig betydet, at jeg ikke maatte forlade
                                denne Post, førend Kaptajnen ved et Stød i sin Fløjte kommanderede
                                det. Jeg besatte Gærdet, og i en halv Time udholdt jeg en i Sandhed
                                morderisk Ild, der især blev frygtelig, efter at 1ste Deling, hvis
                                tapre Fører var haardt saaret i Armen, var gaaet forbi mig for atter
                                at indtage en Stilling bag mig. Prøjserne benytter de i Terrænet
                                tilbydende Sænkninger fortræffeligt, saa at man i Reglen ikke ser
                                dem, før de er en lige paa Livet; jeg havde desuden faaet en saa
                                bestemt Ordre, at den ikke kunde misforstaas, hvorfor jeg rolig
                                blev, hvor jeg var. Da sprang pludselig, — jeg fortæller paa Ære
                                Ting, som hundrede med mig vil bevidne — knap ti Skridt fra mig en
                                prøjsisk Officer og en Mængde Soldater frem paa Siderne af Pythuse,
                                som de imidlertid ubemærket havde besat.«Modig eller fejg?» spurgte jeg mig selv; men nu lød Svaret: «Modig!»
                                Tanken om mit Hjem svævede dunkelt forbi, Tanken om alt hvad jeg
                                maatte opgive; men det var kun et Øjeblik, tusend Gange kortere, end
                                jeg bruger til at fortælle det. Min Regnkappe gjorde mig kendelig, —
                                da lød i det samme Kaptajnens Pibe. «Feuer, Feuer!» raabte den tapre
                                Prøjser, idet han pegede paa mig; men et Sekund før havde jeg
                                allerede peget paa ham og raabt: «An, fyr!» Officeren faldt, og vor
                                kraftige Salve
                                gjorde i det hele taget stærk Virkning paa vore Fjender. Vore
                                Geværer var imidlertid næsten alle afskudte, og derfor: «Tilbage,
                                løb!» kommanderede jeg, og nu løb vi, det bedste vi havde lært, over
                                Marken til det næste Gærde. Jeg behøver neppe at tilføje, at vi paa
                                denne Vej fik en Salve, der dræbte eller saarede omtrent 15 af mine
                                45 Folk, og at Kuglerne specielt peb mig om Ørene, men det eneste,
                                der tog Skade, var min Regnkappe, i hvis nederste Kant der blev
                                skudt en Flænge, og mine Hænder, som jeg rev slemt til Blods paa
                                Tjørnehækken, der stod paa det Gærde, over hvilket vi voltigerede.«Modig, modig!» saaledes jublede det i mig, og fra dette Øjeblik af
                                faldt det mig slet ikke ind, at mit Liv var i Fare. Vi trak os hen
                                imod Skandserne, og Kampen forblev staaende her i nogen Tid, indtil
                                6te Regiment rykkede os til Undsætning, da gik det fremad, som det
                                før gik tilbage, Fjenden retirerede skyndsomst, vi kom atter til
                                Pythuse, og under alt dette hvirvlede Kuglerne om os, medens de
                                svære Kanoner oppe fra Skandserne sendte over vore Hoveder et
                                Alvorsord til den flygtende Fjende.Kampen var endt, Bataillonskommandøren kom, Regimentskommandøren kom,
                                alt var som en Drøm, alt var mig, som havde jeg intet oplevet deraf;
                                men Vognene, der langsomt rullede til Sønderborg med de saarede og
                                døde, de alvorlige Ambulancer, der højtideligt skred frem paa de
                                snedækte Marker for at oplede de faldne, var de levende Vidnesbyrd
                                om, at her havde staaet en Fægtning. Min Kaptajn stod og talte med
                                Regimentskommandøren; jeg hørte, det var om mig, han talte, det var
                                mit Mod, han beskrev, min Tapperhed, han roste; nu traadte han hen
                                til mig, trykkede min Haand og sagde: «Maa jeg lykønske Dem til
                                Deres Ilddaab, De har som en tapper Soldat staaet Deres haarde
                                Prøvelse.« En tapper Soldat! Ja, det føler jeg; fra det Øjeblik af,
                                da jeg kom til at handle, fra det Øjeblik af har jeg ikke tænkt paa
                                den Mulighed, at jeg kunde blive ramt.«Befalingsmændenes Forhold var fortrinligt, og de gave Mandskabet et
                                glimrende Eksempel», saaledes hedder det i Rapporten, og da min
                                Kaptajn oplæste dette Sted for mig, bemærkede han: «De er sandelig
                                ikke den, hvem denne Ros mindst tilkommer, De viste Dem ved Pythuse
                                som en modig og determineret Officer».Min elskede Moder, mine kære Sødskende, min brave Christian,
                                hæderlige Niels, min elskværdige Familje, modtager en Soldats
                                kærlige Hilsen! Breve i Mængde modtages paa det gamle bekendte Sted
                                hosEders hengivneV. K.P. S.Kære Moder! 1023 Tak for det tilsendte, som skal gøre ypperlig
                                Virkning. I en Parenthes bemærker jeg, at jeg ingen Penge kan sende,
                                da jeg paa Kampdagen har tabt min Portemonnæ med 20 Rbd. Jeg har
                                maattet laane af Løjtnant H., dog haaber jeg at skulle kunne komme
                                ud af det, da jeg
                                nok alligevel til syvende og sidst faar min Rejse godtgjort. Tusend
                                adieu!Vaabenfællcr af den unge Brevskriver mindes endnu
                                    den Dag i Dag hans overstrømmende Glæde umiddelbart efter den
                                    lykkelige første Fægtning. Selv faldt han d. 18. April i
                                    Løbegraven mellem Skandsetne II og III som«tapper Soldats» —II.I Brev, skrevet som en udførligere Beretning af en ca. I9aarig Kadet
                                til hans Fader, en større Manufakturhandler i København.Fregatten «Niels Juel». Maj 1864.... Kl. 8 fik jeg Vagt. Med min Kikkert besteg jeg
                                Kryds-Stænge-Saling, som i Dag flere Gange blev mit Observatorium
                                ... Vi satte da Kurs mod Helgoland for at høre om Depecher fra
                                Ministeriet.Dagen iforvejen, efter at vi havde mødt Englænderen [den engelske Fregat«Auroras»], var flere Ting gjort
                                klare til Slag. Kahytterne og Ruffet var forsvundne, og man saà nu
                                de aabne Porte klare til at modtage Kanonerne, tillige var en Del
                                rustne Kugler bleven anbragt i Kuglekransene rundt omkring; dette
                                tillige med en Del andre Tilberedelser gav Skibet et vist
                                alvorsfuldt Præg.Snart fik vi nogle Master i Sigte under Helgoland, men fra
                                Stænge-Salingen fandt jeg ud af, at det var Aurora. Paa samme Tid
                                saas Røg i SSV, men endnu var der ikke mere at se. Kl. 10—11 blev
                                Røgen tydeligere, jeg gik atter til Vejrs og opdagede 5 Gange Røg, og straks efter
                                blev der prajet fra Fortoppen: «Dampere om Bb.!» «Hvor mange kan du
                                se?» «5!» var Svaret. Snart saà jeg Skibene, saa at jeg paa: «Kan De
                                se noget derfra?» kunde svare: «De to forreste er Fregatter, og de
                                tre andre kan man næsten ikke se!» «Hvordan ligger de?» «Saadan
                                omtrent,» viste jeg med Kikkerten. Løjtnanten kom da ogsaa op, og
                                efter at være tilfredsstillet, fulgtes vi ad ned. Der blev da sat
                                Damp op, Sejlene blev beslaaede og Bramræerne tagne til Dæks.
                                Derefter blev der gjort Klart-Skib, og Eskadrens Skibe løb den
                                kommanderende paa Siden, hvorpaa Kommandøren uddelte sine foreløbige
                                Ordrer til Skibene og paalagde Cheferne at holde Linjen godt sluttet
                                under Bataillen. Vi formerede da Kølvandslinje og fortsatte vor Kurs
                                mod Helgoland. Fjenden lod ogsaa til at at stevne Helgoland. Nu var
                                alt klart til Slag. Brændevin og Ø1 blev delt om til Folkene, som
                                sad og smaasnakkede ved deres Kanoner og en Gang imellem kastede et
                                nysgerrigt Sideblik gennem Portene til Fjenden. Kommandøren gik
                                rundt for at overbevise sig, om alt var i Orden, og talte til
                                Folkene omtrent saaledes: «Der er Østerrigerne, Folk, der kommer de
                                ude, husk paa, at de har været med til at pine og plage vore
                                stakkels Soldater i Land, lad os betale dem det; men lad os være
                                rolige og sindige, lad os huske paa, at det gælder ikke om at skyde,
                                men om at træffe, lad mig se, at hver Mand gør sit, den sidste Mand
                                i Skibet kan gøre lige saa meget, som den første, for han kan skyde
                                en god Kugle ud, det kan denne ikke.» — En af Folkene udbragte
                                et «Leve Kommandøren», men han tyssede paa dem og sagde: «Lad os
                                gemme det til siden!» Folkene gik saa til deres Kanoner, og
                                Kommandøren gik op paa Broen.En højtidelig Stilhed var udbredt over hele Skibet. En Ven af mig, en
                                lille Guldspurv, som jeg om Morgenen havde udfriet af Doktorens
                                Fangenskab, fulgte endnu stadig med os, nogle sagde, den var fulgt
                                med fra Norge; den sad nu ganske ugenert og kvidrede paa Jollebommen
                                og ventede ikke den alvorlige Scene, den skulde blive Vidne til.
                                Folkene sagde, den bringer Lykke. — Jeg stod paa Ruffet, hvorfra man
                                havde dejlig Udsigt over det hele. Da Linjerne nærmede sig til
                                Skæringspunktet, drejede vi Bb. over ned paa Fjendens Stb. Side, og
                                vi nærmede os nu hinanden paa modsatte Kurser.Mærkeligt var det, saa lidt Situationen virkede paa mig, jeg fandt
                                det hele i højeste Grad interessant, men endnu havde ingen uhyggelig
                                Følelse eller Anelse om den forestaaende «graadforvoldende Kamp»
                                indfundet sig hos mig; sandt nok, endnu var intet forefaldet, men
                                nærmest, tror jeg, maa det tilskrives noget Sherry, som havde den
                                Virkning at forhøje Stemningen til denne visse Gemytlighed, der
                                lader os se alt fra den lystige Side. —Vi var imidlertid komne paa deres Skudvidde, det glimtede derovre fra
                                hans drejende Kanon paa Bakken, Røgen væltede frem; det saà meget
                                godt ud. Alles Øjne var henvendt paa ham, men pludselig maatte vi
                                udbryde med Obersten: «Jeg tror, Gud forbande mig, de skyder med
                                skarpt!» thi med et hørtes en hvirvlende Susen i Luften, og plask, der smækkede den
                                ned i Vandet tæt Vesten for os! Men vi fik ikke Tid til at tænke
                                over det, det glimtede igen, Hovedlinjen var der, men lidt for højt,
                                ræsonnerede vi for os selv som ved almindelig Skiveskydning.Nu begyndte han at smælde løs over det hele. Uf! hvad var det, tænkte
                                jeg, det snurrede for mit ene Øre, den var i en altfor uhyggelig
                                Nærhed, jeg havde stor Lyst til at sige «helle min Leg», men det gik
                                nok ikke. Nu kunde vi begynde at tale med. «Godt Sigte, Folk, skyd,
                                naar I kan, Roder forfra,» kommanderede Chefen, og saa begyndte vore
                                Brumbasser. Den stakkels Guldspurv kunde ikke lide dette, den
                                flagrede frem og tilbage, og lidt efter var den borte. Derimod havde
                                vi en Hane i vort Hønsehus, jo mere vi skød, des mere og højere
                                galede den til stor Fornøjelse for alle; den har nu livsvarig
                                Pension hos Kommandøren.Linjerne passerede hinanden; jeg hørte et Skrig henne fra Falderebet,
                                hurtig saà vi naturligvis derhen, jeg saà da Løjtnanten sidde paa
                                Hug og tage sin Hue op fra Dækket; jeg troede, han var saaret, men
                                nej, hvorimod vi hørte Kommandøren sige: «Bær den Mand væk!» Da
                                Løjtnanten kom agterud, sagde han, at det var T., der havde mistet
                                et Ben. — Det var min bedste Ven ombord, og min Kammerat paa Dækket,
                                han havde en Gang sagt: «Ja, en af os bliver da nok pillet væk der
                                oppe.» Han havde Ret, nu ligger han der nede under Doktorens
                                Behandling, mon jeg skal samme Vej, mon en Kugle ogsaa har Adresse til mig,
                                skal det være Ben, Arm osv. osv.? — den Slags Tanker kommer der nok
                                af, naar man ikke har andet at tænke paa, men Gud ske Lov, der kom
                                noget at bestille for mig.Linjerne havde passeret hinanden. Nu drejede Fjendens Formand op mod
                                os, da vi drejede ned mellem Østerrigerne og Prøjserne; disse havde
                                nemlig trukket sig for om vor Linje for at skyde os for ind. Men de
                                Kunster lod de snart være med, da de derved nær var blevne
                                afskaarne, de forcerede da tilbage, glemte rent, at de skulde skyde
                                os forind, hvorimod Østerrigerne vendte om pr. Kontramarch, det
                                uheldigste, de kunde finde paa, og kastede sig imellem os og
                                Prøjserne. Ved denne deres Vending fik begge Fregatterne over ét
                                vore Bredsider langskibs. Da de begyndte Drejningen, frygtede vi,
                                den gjaldt Hejmdal, og derfor gav Kommandøren Ordre til Signal til
                                Hejmdal om at slutte bedre. Dette Signal kom ret tilpas til at give
                                mine Tanker en anden Retning.Nu begyndte Kampen paa Liv og Død. Den foregaaende Manøvre havde
                                formindsket Afstanden betydelig til 6—800 Alen, og Skydningen
                                fortsattes paa denne Afstand, idet Østerrigerne fulgte jævnsides med
                                os og dækkede Prøjserne. Niels Juel sloges hovedsagelig med
                                Schwarzenberg, Jylland og Hejmdal med Radetzky; det gik Slag i Slag;
                                Krudtrøgen kunde næsten ikke faa Tid til at trække bort, vor Buldren
                                lød i et væk; men der imellem hørte man dog Granaternes klagende
                                Lyd, og vi lærte snart saa fuldkommen at bukke os ned efter Takten,
                                naar vi kunde hore,
                                at de var i Nærheden, se dem var der ikke Tale om for Røg.Vi opdagede hurtigt, at de der ovre skød for højt, thi meget faa
                                ramte Skroget; et Skud ramte Bergineraaen, det kom paa langs ad den
                                og slog blot Smut paa den, saa en Del smaa Splinter regnede ned over
                                os, jeg saà forventningsfuldt der op, thi jeg har jo læst om Ræer og
                                Stænger, der falder ned osv., og ventede her at se en halv Raa
                                dingle i et Par tynde Ender, men den forblev hel og holden hængende
                                paa sin Plads. Et Øjeblik efter hørte jeg et Klask i Rælingen og saà
                                et fint udklippet Hul i Finkenettet om Bb. Skuddet var gaaet igennem
                                nogle Køjer og havde væltet nogle ud, saa de var nær ved at falde i
                                Vandet. — Vi hørte et Bum og mærkede ligesom en sagte Skælven under
                                os, det var et Skud i Skroget, sagde en af Flagmændene; det var
                                ligesom et Suk, der gik gennem Skibets faste Dele, som om det
                                vaandede sig ved sit Saar; Øjeblikket efter et Knald og Ruderne i
                                Skylightet klirrede og gik i Stykker; senere fik jeg at vide, at det
                                var en Granat, der var sprungen paa Batteriet og havde dræbt en Mand
                                og saaret en fem—seks.Man tænkte naturligvis sit ved alt, hvad man hørte og saa; men der
                                var ikke megen Tid til hver Ting. Hvad der især imponerede, var, da
                                Krydsfald kom ned; det var ikke, som jeg havde tænkt, at det kom
                                klaskende ned i Hovedet paa os, nej, det var som om det langsomt
                                sank i Knæ og majestætisk dalede ned fra Vejret, saa at vi fik vel
                                Tid til at komme af Vejen for det. Naa, saadan tager det sig ud, tænkte jeg, men
                                i det samme smældede det henne i Skorstenen, og en lang, brandgul
                                Røgsøjle udviklede sig paa den anden Side af den, det var aabenbart
                                en Granat, der sprang. Hvad var det? Det saà for Resten ganske net
                                ud: et stort Springvand af Splinter væltede ud af Skibssiden henne
                                ved Broen; heldigvis var den Kanon, der plejede at staa paa det
                                Sted, kørt bort.«Herre, hvad skal Enden blive, hvis det bliver længe saadan ved»,
                                tænkte jeg, da en Granat sprang oppe i Forre Mærs; den røg
                                forfærdeligt, og man saà Træstumper, Støvler og Nattrøjer flyve ned,
                                men Gud ske Lov, der var dog ingen Menneskedele i dem, det var blot
                                Mærsetønden og dens Indhold. Paa Lyden og paa Mærkerne af Granaterne
                                og Kuglerne fandt jeg ud af, at de mange hundrede, som var bleven
                                sendt efter os, var gaaet over os mellem Finkenettet og Mærsene, og
                                man maa være dem megen Tak skyldig, for at de var tillige gaaet
                                imellem Masterne.Vi laa her i en voldsom Granatild; med hvert Sekund, vil jeg antage i
                                det mindste, fløj der én over den lille Plet, hvor vi stod, de kom
                                nærmere og nærmere ned, allerede var 2 Hovedtove overskudte i
                                Storvantet lige over Rælingen, nu flængede en Kugle et stort Hul i
                                vort Faldnet, saa at de overklippede Master hang og dinglede ned mod
                                Dækket, og et Øjeblik efter blev det endnu mere forrevet af et andet
                                Skud. Jeg stod netop og tænkte paa, at nu skulde vi nok til at
                                træfies, thi de foregaaende Træffere maa man snarere antage for
                                Afvigeiser fra den
                                almindelige Kurs, Kuglerne tog; alle var rolige, enhver passede sit
                                Arbejde uden at tage videre Notits af, hvad der foregik omkring ham,
                                man hørte kun gennem Kanonskuddene Kommandørens Kommandoord til
                                Roret, vore Skud faldt ligesaa regelmæssige som hidtil, intet tydede
                                paa den ringeste Forandring i Kraften, hvorimod Fjendens Skydning
                                var aftaget betydelig i Hurtighed, — da lød pludselig en Stemme:
                                «Der er Ild i ham, hans Forre-Mærs brænder!»Et Øjeblik standsede alle for at se det saa velgørende Syn, Alvoren,
                                som havde behersket alle Ansigter, maatte vige for den mest
                                ubegrænsede Munterhed, med fornyede Kræfter betjentes atter
                                Kanonerne, og Kugle efter Kugle mindede ham om, at nu var Sagen
                                afgjort. «Nu løber han!» raabte nogle, og et kraftigt Hurra rungede
                                over til ham som Svar paa denne Opdagelse. Ganske rigtig,
                                Schwarzenberg havde faaet nok af det, Røgen væltede ud af hans
                                Batteriporte, og hans Forre-Mærs og alt omliggende stod i lys Lue;
                                han holdt af ned mod Helgoland og fik derved Vinden agterind, saa at
                                Ilden ikke udbredte sig til de andre Topper; med det store, luende
                                røde Flag paa sin Fortop og den graagule Røg, der væltede ud deraf,
                                saà han frygtelig ud, da han løb bort. Gud ske Lov, jeg ikke var der
                                ombord!Kuglerne regnede ned over ham fra alle vi danske, og han fik vist
                                slemt agterind, til hans Kammerat Radetzky kom op og dækkede ham.
                                «Lad ham løbe, skyd paa den anden», kommanderede Kommandøren, og med Hurraraab
                                vendtes Kanonerne mod denne. Et Øjeblik fortsattes denne Kamp, til
                                han gik samme Vej som de andre; Prøjserne var naturligvis væk for
                                længe siden.Vi gjorde nu Signal til Eskadren om at jage og satte efter dem efter
                                at have hilst paa Radetzky med vore Bredsider agterind. Men vi vandt
                                kun smaat ind paa dem, idet vi vedblev at fyre med vore Bougkanoner
                                og de med deres Spejlkanoner; jeg véd ikke, hvad vore gjorde, men
                                deres ramte ikke; efter et Kvarterstids Jagt blev vi nødt til at
                                stanse, da var vi paa nevtral Grund, og der blev hejst Signal til at
                                holde inde med Kampen, hvorefter Skuddene døde bort, og Bataillen
                                var altsaa til Ende. — Straks begyndte Reparationerne til Vejrs, thi
                                vi kunde jo vente dem ud igen for at fortsætte.Nu var der ret Lejlighed til at se sig om. Dækket, man gik paa, var
                                bedækket med Stumper og Stykker af alt muligt, Tovender, Træstumper,
                                Granatstumper, og hist og her fandt man ogsaa Stumper af Ben og
                                Arme, som desværre tilligemed Blodpølene var de sørgeligste Minder.
                                Alle var helt graa i Klæderne af Krudtrøgen og sorte i Ansigterne af
                                Gud véd hvad. Skibssiden i Nærheden af Kanonmundingerne var ganske
                                forkullet, Dækket næsten sort af Smuds. Jeg følte paa Kanonerne, de
                                var ganske varme af de omtrent 40 Skud, de hver havde besørget. Paa
                                Batteriet havde Stormasten faaet en Del Granatstumper i sig; agter
                                paa Chefens Spisebord laa et Kort, der saà forfærdeligt ud, det var
                                    rent
                                oversprøjtet af Blod og Hjerne af det ulykkelige Menneske, der fik
                                Hovedet slaaet i Stykker.Det var løjerligt at se disse Huller, hvorigennem de ubudne Gæster
                                var trængt ind, den yderste Klædning var i Almindelighed klippet
                                rundt ud, hvorimod Tømmeret og Inderklædningen var flænget ud og
                                løsrevet fra Siden paa et stort Stykke; det er det, der er det
                                værste til at slaa om sig.Da jeg havde overtaget T.'s Vagt, fandt jeg deri et godt Paaskud til
                                ikke at besøge de saarede, for min Lyst var just ikke stor efter at
                                komme ned og se paa Amputationerne, især da man hørte nogle
                                forfærdelige Skrig dernede fra; det var én, der ikke kunde blive
                                bedøvet og som nu fik tre Fingre skaaret af. Jeg gik derfor op paa
                                Dækket igen, og her var ogsaa nok at bestille. For det første skulde
                                der passes paa Østerrigerne, der laa nede under Helgoland og blæste
                                Damp af; Aurora bevægede sig imellem dem, vel for at se til; Branden
                                var nu noget sagtnet, men med ét faldt Forrejsningen ned paa Dækket,
                                gloende og brændende som den var, og dette tydede jo egentlig paa,
                                at de ikke vilde komme ud saa snart.Imidlertid løb de andre Skibe i vor Eskadre den kommanderende paa
                                Siden, og Kommandøren lykønskede dem til Resultatet og spurgte til
                                deres Befindende; Chefen for Jylland udbragte et «Leve vor tapre
                                Kommandør!» der besvaredes af Mandskaberne med vedvarende Hurraer,
                                saa at Kommandøren tilsidst, ganske vred over ikke at kunne faa
                                Ordet, bemærkede: «Det var da Satan til Skrigen!» Der var ogsaa særdeles
                                Lystighed til Stede, og det var jo ikke saa underligt.Saaledes forløb en 1½ Times Tid, saa blev Eskadrechefen ked af at
                                ligge der og se paa dem og satte Kurs mod Smaldyb for at faa de
                                saarede i Land og saa næste Dag at fortsætte Værket, nemlig at
                                blokere Fjenden ved Helgoland. Men Skæbnen vilde det anderledes, thi
                                om Natten kom en Fiskerbaad fra Helgoland blandt andet med en Ordre
                                fra vort Ministerium til at gaa til Christianssand for Ordre. Planen
                                til Fortsættelsen af Fjendtlighederne faldt altsaa af sig selv, og
                                vi beholdt vore saarede ombord, og, efter at have talt med Kapt.
                                Hammer, gik vi Nord paa ad Norge til ...III.Uddrag af I Brev fra en 26-aarig, ugift Underkorporal i 18. Infanteri
                                reg., cand. phil. og Bibliotheksassistent, Søn af østjydske
                                Proprietærfolk.Sølyst ved Trolleborg den 2. Juli 1864.Kære Forældre!Jeg vilde allerede i Gaar have tilskrevet Eder for at supplere min
                                foreløbige Melding fra Faaborg, men blev forhindret ved at modtage
                                den dobbelte Udnævnelse til Underkorporal og Furér ved 1. Kompagni,
                                noget, der mindre skyldes mine Meriter end den Omstændighed, at vi
                                den 29. mistede saa overordentlig mange Folk.Jeg skal nu forsøge at give Eder en Slags Forestilling om hin Dags
                                Begivenheder, for saa vidt de angik mig selv. Om Aftenen den 28.
                                afmarcherede Kompagniet fra Barakkerne bag Sønderborg for at udføre
                                noget Skansearbejde i Løbegravene nede ved Rønnehave og Kjærvig. Det
                                var en March paa en Mils Vej, med fuld Oppakning, i Søleføre, og vi
                                var derfor ikke saa lidt trætte, da vi ankom til Bestemmelsesstedet
                                omtrent Kl. 10. Men værre blev det, da vi tog fat paa Arbejdet, thi
                                vi havde en Anelse om, at Fjenden vilde angribe med det første, og
                                enhver anstrængte sig af yderste Evne. At Angrebet skulde komme
                                samme Nat, ventede rigtignok ingen, og som Bevis derpaa tjener det,
                                at vi ikke havde ladet Geværerne. Den Deling, hvortil jeg hørte,
                                havde faaet sit Arbejde anvist i en Skanse lige over for Sandbjerg
                                Skov, og vi hørte hele Tiden, hvorledes Fjenden tømrede og hamrede
                                derovre, og hvorledes Vognene kørte frem og tilbage. Os frapperede
                                dette imidlertid ikke, da vi ofte havde hørt noget lignende under
                                Vaabenhvilen, men oppe i Rønnehave- Batteriet maa de have anet
                                Uraad, thi med et saà vi en Granat flyve over i Skoven, lidt efter
                                nok en do., saa en 3dje og 4de, og hvad der ikke før var Spektakel i
                                Skoven, det blev der nu ved Skuddene. I Parentes vil jeg bemærke, at
                                intet Fyrværkeri i Skønhed kan maale sig med en Granatregn i en mørk
                                Nat.Fjenden forholdt sig i øvrigt lang Tid saa godt som aldeles rolig,
                                han svarede kun med ét Skud paa vore, og vi lavede os allerede til
                                at gaa hjem, udmattede og forkomne som vi var. Da saà vi paa
                                en Gang, omtrent Kl. 2, langs med hele Skoven en Række lysende
                                Punkter og ude paa Søen en utallig Mængde Baade, som det syntes, tæt
                                behængte med Lanterner og Fakler. Det var imidlertid hverken det ene
                                eller det andet, men Gevær- og Granatild. I samme Øjeblik hører man
                                Raabet: «Broen er lagt!» og kort efter: «Nu er han ovre!» Det hele
                                saà ud som en Drøm, saa hurtigt gik det, men det blev snart til en
                                blodig Virkelighed. Alle Batterierne paa den modsatte Side af Sundet
                                begyndte at udspy en Regn af Kugler og Granater, som mindede om
                                Dybbølskansernes Bombardement, og samtidig stormede Fjenden paa
                                oppe, hvor vor I Deling laa, lige ud for Rønnehave. Nu kan I tro, vi
                                fik travlt med at lade Geværerne og faa Tøjet hængt paa, og derefter
                                løb den Korporal, der kommanderede vor Afdeling, og jeg op til
                                Stedet, hvor de kæmpede, og spurgte, om vi kunde være dem til Hjælp
                                med vort Mandskab (15 Mand), eller om vi hellere skulde samle os med
                                vort eget Kompagni for at komme under ordentlig Kommando. Som jeg
                                før antydede, vort Kompagni laa kun der ude paa Arbejde og var
                                derfor spredt paa mange forskellige Steder, medens 4. Regiment
                                besørgede den egentlige Forposttjeneste. Man svarede os, at de var
                                stærke nok til at afslaa Angrebet, og at vi skulde søge at blive
                                samlede. Det gjorde vi da, idet vi under en stadig Granatregn trak
                                os op mod Landsbyen Kjær, hvor vi fandt vor Kompagnikommandør og det
                                meste af Regimentet. Næppe havde vi været her nogle Minuter, før vi
                                    saà en Mængde
                                Soldater af 4. Regiment, og især en Mængde Artillerister, komme
                                løbende forbi med det Raab: «Fjenden er lige i Hælene paa os, alle
                                Skanserne er forladte!» o. s. v Begge Dele viste sig ogsaa at være
                                rigtige, og hvad navnlig Opgivelsen af Skanserne angaar, da
                                bestyrkede Artilleriet os andre i den meget ufordelagtige Mening, vi
                                hidtil med skellig Grund har haft om dets Tapperhed.Nu blev vi da endelig ført frem mod Fjenden. De to første Delinger af
                                vort Kompagni (der iblandt jeg) skulde tage det første Stød. Vi
                                kastede os ind paa en ganske lille Mark, der paa alle fire Sider var
                                omgivet af levende Hegn. Her laa vi da op mod det ene Gærde og
                                fyrede en Tid lang, og Kuglerne peb lige saa hurtigt om Ørerne paa
                                os, som man kan tælle, men paa en Gang hedder det: «Vi er omgaaede
                                paa begge Sider!» Kuglerne begyndte at krydse hverandre, og Prøjsere
                                sprang over de to Gærder i vore Flanker. Da kommanderede Kaptajnen,
                                der laa bag ved os med 3. og 4. Deling: «Tilbage!» og nu gik det,
                                saa hurtigt det kunde, gennem Kugleregnen og over det bageste Gærde.
                                Nu maatte 3. og 4. Deling modtage det næste Angreb, medens vi gik
                                endnu et Stykke længere tilbage; saa retirerede de og vi maatte
                                holde for, og paa den Maade gik det nu timevis fra den ene Mark til
                                den anden, gennem Tjørnekrat, over Gærder og Vandpytter, gennem
                                Kornmarker etc., indtil vi var nær ved at segne af Udmattelse. Vi
                                opgav ikke et eneste Sted, hvor det var muligt at holde sig
                                nogenlunde, uden efter en haard Kamp, to Gange stormede vi selv frem og kastede
                                Fjenden tilbage, men vi var altfor uendelig faa.Naar I nu spørger mig, hvorledes min Stemning var under alt dette, og
                                hvilke Fornemmelser jeg havde ved første Gang at være i Ilden, da
                                tør jeg svare ved mit Æresord, at jeg var saa ligegyldig og rolig
                                overfor Ilden, som om jeg gik paa Østergade. Jeg mærkede ikke engang
                                noget til den Hidsighed, der saa ofte skal betage Folk, naar de har
                                løsnet det første Skud. Kun én Ting besværede mig, det i højeste
                                Grad anstrengende Løb, og det endog i den Grad, at jeg en Gang
                                tænkte: Du holder det ikke ud, hvis du ikke kaster dig ned. Jeg
                                valgte imidlertid en anden Udvej, idet jeg nemlig besluttede mig til
                                at retirere i sindig Gang, og det hjalp mig virkelig til Kræfter
                                igen. Tre Kugler ramte mig, men dog blev jeg ikke saaret. Den ene
                                var mat og gav mig et slemt Dunk i Hovedet, men gjorde ellers ingen
                                Skade, ikke en Gang paa Chakoen. En anden gik lige tværs igennem
                                Chakoen, idet den strejfede Haaret. Den tredje gik 1½ Tomme ind i
                                min oprullede Kappe og flængede den slemt. Denne sidste Kugle har
                                jeg nu i Lommen ...IV.I Brev fra en Menig i 10. Infanterireg., ca. 30aarig, gift Husmand og
                                Daglejer fra Hedeboegnen paa Sjælland. Han var født Gaardmandssøn i
                                en Familje med mange Børn og havde kun nydt Almueskolens
                                Undervisning.Brevskriverens Retskrivning og Tegnsætning er uforandret gengivne,
                                men, for at lette Læsningen, er Brevet inddelt i nogle Afsnit,
                                medens Originalen gaar ganske ud i et. Verset mod Slutningen,
                                Underskrift og Efterskrift er sat nøjagtigt som i Brevet. — For ikke
                                at svække Virkningen af den i sin Helhed højst typiske Skrivelse er
                                den allerede under dette Afsnit anført in extenso, uagtet kun en Del
                                af den har Hensyn til den første Gang, Manden var i Ilden.Hørup paa Als den 4de Marts 1864.Gode Venner!Jeg griber i Dag til Pennen for at opfylde vad jeg lofte Eder da jeg
                                reiste fra —løv men i maa undskylde mig for det jeg ikke før har
                                skrevet til Eder thi vi har meget at tage vare paae.Jeg vil nu fortælle Eder min Skjæbne saagodt som jeg kan; Vi reiste
                                fra Kjøbenhavn den 30 Januar om Formiddagen Kl. 11½ med et Damskib
                                dette seilede vildt med os og løb paa Grund om Natten Kl. 2½ i kan
                                vel let begribe hvilken angst vi her kom i som ikke er vand til at
                                ferdes paa Søen, men Lykken var bedre en forsynet. [Denne Vendinger ikke individuel, men hørtes, i
                                    hvert Fald tidligere, almindeligt blandt Bønder fra
                                    Brevskriverens Egn.] Stormen var stærk og Bølgerne meget
                                urolige, og derved vaglede Skjibet sig selv løst igen, men der blev
                                sagt at naar vi hafte kommen 30 Favne lengere ind saa hafte vi 700
                                Mand med Skib og aldt bleven begravet i Bølgerne. seeri her kjære
                                Venner her truede den første Fare os men Herren holdt dov sin Hond
                                over os.Den 31 om Eftermiddagen Kl. 2½kom vi til Flensborg der blev vi
                                indqvarteret om Natten om Morgenen Kl. 7 den ite Februar
                                maserede vi til Slesvig der kom vi til om Aftenen Kl. 7 og maatte
                                lige paa Gaden i 2 Timer i et hort Frost saa blev vi endelig
                                indqvarteret paae Gortorb Slodt. om morgenen K 7 den 2den maserede
                                vi til Danevirke hvor vi blev afdel 50 Mand til hver Kompagni og jeg
                                kom til 5te og dette Kompagni laae i en Bye som hed Lille Reide saae
                                maserede vi dertil og blev indsat i blandt bar Slesvigere. Her kom
                                vi hverken fortilli eller forsildig men lige tilpas,dagenefter kom vi paa Piketvagt og om Eftermidagen Kl. 3½ kom der
                                ordre at en Fjendelig Patrollie rykkede frem i mod Kjeden, nu skulde
                                Piketvagten jo udsende Patrolie imod den og her traf det midt nommer
                                tilligemed flere, vi var vel en 10 Mand men da vi fik Prøiserne at
                                see saa var di 1OO Mand baade Kavalleri og Indfanteri her kunde vi
                                jo indttet opstille men begønte at træge os langsomdt tilbage igen,
                                men Prøiserne gav os ikke lang Tid at betænge os i di sende os en
                                Hilsing som vi aldri hafte hørt før, thi de sende os Kugle paa Kugle
                                og vi motte løbe indtil vi kom til at lige bag et høidt Gjærde og
                                saa fik vi forstærkning saa kan i troe at vi besvarede deres Hilsing
                                paa Dansk men saa reterert di tilbage igen saa var det forbi for den
                                dag. Vi fik en Forstærkningsmand saaret.Men dagen efter d. 4 saa møtte di os igen næsten paa fastende Hjerte
                                en mengde Kavallerie rykkede frem imod os, men disse klødte vi
                                stragx tilbage men saa hafte vi nær bleven omringet af Indfanteri, i
                                kan troe vi var i knive og vi sagte til hverandre at ingen af os kom levende
                                til Skandserne. Vi hafte Fjenden foran os og Vand bagved Vi motte
                                løbe igennem Byen og til en Bro men Gud vor di skud paa os da vi kom
                                paa denne Bro det var grusondt at høre, i det jeg sprank over en
                                Grøft slog en Kugle lige ved mit Høire Been i Jorden og sprang
                                omtrendt en Alen i veiret og faldt derpaa til Jorden igen jeg kunde
                                godt haft taget den med men det gav jeg mig ikke Tid til. Jeg blev
                                saa træt saa jeg tilsidst maatte gaa ganske sindig medens Kuglerne
                                slog rundt omkring mig, men den gaade Gud holdt dov sin Hond over
                                mig. Endelig naate vi saavidt at vi kom bag ved 2 af vores Kanoner
                                og saa stormede Prøiserne frem paa den omtalte Bro, men saa sende
                                disse 2 Kanoner dem nogle Kadesier langs ad Broen saa Folk og Heste
                                de faldt som fluer. siden blev vi afløste saa ved jeg [ikke] hvordan det gik vi fik kun 2 saarede
                                saa det gik meget bedre end det saa udtil. Siden har jeg været
                                heldig og ikke været nærved hvor Kuglerne har valderet. [Hverken den danske eller den prøjsiske
                                    Generalstabs Værker om Krigen 1864. omtaler— som rimeligt er— den
                                    kortvarige Vekslen Skud imellem den danske og den prøjsiske
                                    Patrouillc den 3. Februar. Derimod nævnes den lille Affære Dagen
                                    efter i det danske Værk (pg. 252) saaledes:« Kl.7—8 Formiddag stødte
                                    et fjendtligt Gardekompagni med en Deling Kyradserer paa
                                    Forpostkompagniet af 10. Regiment ved Kl. Reide. Kompagniet
                                    indtog Fægtningsstilling langs Jagel-Reide Vejen, men trak sig,
                                    da Stillingen ikke kunde holdes, tilbage over Dæmningen under
                                    Dækning af Ilden fraHovedpostens to Kanoner. Den lille Fægtning kostede Prøjserne I
                                    Kyradser saaret og en Hest skudt, medens vi havde I saaret, I
                                    usaarct fangen og 3 savnede Menige.» Den
                                    pr øj s. Gens to.'s Værk (der vurderer de danske til 2
                                    Kompagnier), taler om den«unbedeutendes
                                    Gefecht, in welches von Churburg 2 dän. Geschütze
                                    eingrijfeny» og angiver Tabet paa begge
                                    Sider som det danske, kun at den saarede Dansker opføres som
                                    død.]Den 5te om Aftenen Kl. 9 motte vi masere fra fra Dannevirke som i jo
                                allerede for længesiden ved, men hvorledes det gik til det ved jeg
                                ikke for der var ingen Fjender efter os; vi maserede i 2 Nætter og 2
                                Dage indtil vi naate Sønderborg i hort Frost og Snefog og med Is
                                belagte Veie, og næsten uden ville og Mad, vi motte haste thi
                                Fjenden forfulgte os. I kan tro Kjære venner at dette var en grusom
                                tuer, der var mange og fik det paa den ritigrade som di aldrig
                                forvinder.Nu har vi vor Stilling ved Dybel og der har vi ogsaa Fjenderne og her
                                bliver næsten hver dag nogle Saarede og Døde det er grusomt at see
                                hvorledes det gaaer til her Folkene i Dybel Bye er reist fra deres
                                deilige Grundmurede Stæder og alle di stæder der liger os iveien for
                                udsigten for Skandserne dem brænder vi af eller nedbryder. Hvad der
                                gjør mig mest ondt at see er at di fattige Folk kommer her Grædende
                                ind til Sønderborg med deres fattige Stumper vad di kan berre ogsaa
                                med deres smaa uskyldige Børn ved Honden og ikke ved hvor di skal
                                hen. det er et sørgeligt syn at see, og saa di mange saarede og døde
                                som man seer det er en Jammerlig Tid vi lever i og vad faaer
                                vi udaf det vil Stormagterne ikke Hjælpe os da bliver det hele
                                spolert thi vi kan ikke staa imod vore Fjender thi di er alformange
                                det er umuligt,Jeg har nu ikke længere Tid denne gang. jeg er ved en god Hilsing og
                                det same ønsker jeg at spørge fra Eder Alle der Hjerne. Imorgen skal
                                jeg masere [til] Dybel igen og paa Forpost
                                saa det er det første Brev jeg skriver til Eder maaske jeg aldri
                                korner til at skrive mer. I Man og Kone være hilset fra mi paa det
                                Kjærligste og ligeledes være H. P. og hans Kone Forældre og Børn
                                Hilset fra mig paa det Kjærligste. Ei heller maa i forglemme at
                                hilse Hans P. hans Søster og hendes Mand og for det øvrige alle som
                                kjender mig Jeg skal hilse H.'s Sidse fra hendes Broder Peder J. Han
                                er min side kammerat vi har vor Mad tilsammen Han er ved Hilsen Lev
                                alle vel det ønskes af migGud være med EderGud være med migGud ver med enhverSom Sorrigfuld erSoldat Peder H.ved Iode Indfanteri Regimendt5te Compagni No —.I maa undskylde mig jeg kan ikke sette Frimærke paa thi jeg kan ingen
                                faa her paa Landet.Billeder fra Fægtning.Uddrag af I Brev fra en Korporal i I Infanteriregiment 5. Komp. om sin
                            Deltagelse i Kampen ved Sankelmark. Brevskriveren er c. 30 Aar gammel,
                            ugift, Sadelmagersvend, Søn af en Sadelmagermester i København, havde i
                            sin Barndom gaaet i den Melchiorske Borgerskole, senere paa sin
                            Profession rejst 6 Aar i Udlandet og fra 1863 at regne begyndt at
                            forberede sig til Skolelærereksamen, som han i 1866 ogsaa tog for
                            derefter at blive Lærer paa Landet.Grejs ved Vejle, d. 25. Februar 1864.Kære Forældre!... Da Klokken var bleven 2—2½ om Eftermiddagen d. 6. Februar, rykkede
                            Regimentet ind paa Marken ved Siden af Vejen, 5. og 8. Kompagni
                            udstillede Fægtningskæde, og en knap halv Time efter begyndte Fjenden at
                            aabne Ilden ved at sende en Del Granater ind over Hovedet paa os. De var
                            øjensynligt for en stor Del rettede mod en bagved værende Skov, hvor
                            Fjenden har formodet, at vi havde en større Styrke i Reserve. De første
                            Granater gjorde derfor kun meget ringe Skade. Fægtningskæden blev straks
                            forstærket, og nu kom jeg med ud i den. To Kanoner kørte op bag os, og besvarede Ilden fra
                            Fjendens, men dette havde kun til Følge, at denne kørte frem med endnu
                            flere og dængede os til med Granater i en ubeskrivelig Grad. Vor
                            Premierløjtnant laa med det ene Halvkompagni, det hvortil jeg hører, i
                            Vinklen af et Grøftegærde ud mod Chausseen, og os havde Fjenden særdeles
                            Kik paa, da vi saa temmeligt beherskede Vejen. Da han derfor i nogen Tid
                            uafbrudt havde rettet sine Granater ind paa os, saaret og dræbt
                            adskillige Folk, sendte han os et Regiment Kavaleri paa Halsen; disse
                            naaede os imidlertid knapt, før de blev saa vel modtaget af os, at
                            Kommandøren skyndte sig at svinge Sablen i den Retning, der nu skulde
                            følges, og saa trak de sig ud af Fægtningen efterladende sig en Del
                            skudte Heste. [Det har sin Interesse at sammenligne
                                dette sindige Øjenvidnes Beretning med den ovfr. I. Del, pg. 30
                                givne, fantastiske Skildring af samme Begivenhed].Nu fortsattes Skydningen med Granater, men vi holdt roligt ud bag den
                            Dækning, vi havde af et lavt Gærde, og imidlertid begyndte
                            Infanterikolonnerne at vise sig paa forskellige Steder. Da disse var
                            kommen os tilstrækkelig nær, udsendte de en temmelig tæt Kæde, som
                            ligeledes søgte at rydde Chausseen paa begge Sider, men det varede
                            længe, førend de opnaaede Hensigten, og da imidlertid Granatilden var
                            ophørt, kunde vi rolig ligge bag Gærdet og pille de dristigste væk,
                            efterhaands som de kom for meget tilsyne. Men omsider trængte saa stærke
                            Kolonner paa, at vi maatte forlade den Stilling, hvorfra vi hele Tiden havde
                            gjort Fjenden et saa betydeligt Afbræk.Min Opmærksomhed blev netop i dette Øjeblik for kort Tid afledet fra
                            Træfningens Gang, idet en sørgelig Begivenhed fandt Sted i min Nærhed.
                            Premierløjtnant G., i hvem jeg under Affæren havde lært at skatte en
                            heltemodig og uforsagt Soldat, og hvem vi for en stor Del skylder, at vi
                            holdt Stand, segnede om, truffen af en Geværkugle i Underlivet. Han
                            rejste sig straks efter halvt op og overdrog Kommandoen til vor
                            Sekondløjtnant, men netop nu maatte altvæk, som kunde løbe, og G. gjorde
                            da ogsaa et Forsøg paa at komme bort og bad, om en vilde hjælpe ham. Jeg
                            fik ham da under Armen og søgte at bringe ham ud af Ilden og ned til
                            Reserven, hvor Baarerne holdt. For mig var dette Øjeblik det
                            uhyggeligste under hele Affæren, jeg kunde naturligvis kun komme
                            langsomt afsted med en saaret under Armen, og Geværkuglerne peb i Luften
                            og pidskede Jorden til alle Sider.Til Bevis for, hvor lidt man iøvrigt kan opfatte af alt det, der foregaar
                            omkring en i et saadant Øjeblik, skal jeg kun bemærke, at Sekondløjtnant
                            S., som i dette Øjeblik løb mig lige forbi, efter Affæren ikke vidste,
                            at G. var saaret, og at Kommandoen var ham overdragen; først da jeg
                            fortalte ham, at han, idet han løb os forbi, fik en Geværkugle paa
                            Sabelklingen, saa den sang, og at han blev staaende og saà den efter,
                            vendte sig endog om til os med en Bemærkning over den spildte
                            Ammunition, først da kunde han finde sig til Rette i denne Episode af
                                Dagens Gerning.
                            Dette være sagt uden Forkleinelse for Manden, thi han viste sig for
                            Resten som en brav Gut. Den samme Lov skal de allerfleste af vore
                            Officerer have, saavel de ældre som de yngre.Da jeg havde faaet G. anbragt paa Baaren og løsnet Klæderne fra Saaret,
                            tog jeg atter mit Gevær og saà nu Fjenden i Stormskridt rykke ned ad
                            Vejen i smuk Orden. Vor Reserve havde dannet Kompagnikarréer nede i en
                            Fordybning, og medens jeg undrede mig over denne Opstilling, da der
                            intet Kavaleri var at se, afskød jeg mit Gevær og havde netop faaet
                            ladet igen, da jeg saà de østerrigske Jægere med deres store Plumager i
                            Chakoen, endnu bestandig i den skønneste Orden, skøndt de havde lidt
                            betydeligt under Fremrykningen, trænge ind igennem Aabningen paa Gærdet
                            og her netop støde paa et af Kompagnierne, med hvilket de krydsede
                            Bajonnetter. Et Øjeblik var det tvivlsomt, hvilke der skulde holde
                            Stand, men vore maa formodentlig have ladet sig skræmme af den lange
                            Kolonne, de saà for sig, skønt denne ikke havde nogen stor
                            Modstandskraft, da den havde ondt ved at udvikle sig; kort sagt,
                            Kompagniet, jeg tror det var 3., gav efter, og nu var de øvrige
                            Kompagnier til ingen Nytte. Disse havde ellers ved en lille Svingning
                            til højre og venstre kunnet tage den indtrængte Del af Kolonnen i begge
                            Flanker, og den var da enten bleven tilintetgjort, eller den havde revet
                            hele den øvrige Del, som endnu stod paa Chausseen, med sig tilbage, hvor
                            den var kommen fra.Imidlertid skal jeg ikke kunne afgøre, om det var uheldigt, at vore ikke stod fastere
                            her paa dette Sted. At vi skulde vige, og at vi kun sloges paa dette
                            Sted for at lade os slaa tilbage, det følte hver Mand, og havde vi
                            staaet fast her, rigtignok for Øjeblikket i en fordelagtig Stilling, men
                            lige over for en langt overlegen Fjende, hvis bestemte Optræden viste,
                            at der kun tænktes paa at komme fremad saa hastigt som muligt, havde vi
                            staaet fastere her, siger jeg, da var der forefalden en morderisk
                            Nedsabling, men Fjenden var bleven trængt et Stykke tilbage igen, og han
                            havde faaet mere Respekt for os.Siden forsvarede vi os i Kæde, saa godt det lod sig gøre, fra Hegn til
                            Gærde og fra den ene Forhøjning til den anden; nogen rigtig Modstand var
                            der ikke mere Tale om; men imidlertid var Mørket faldet paa og
                            Fægtningen hendøde lidt efter lidt ...Ovenstaaende Skildring er øjensynligt skreven af en
                                intelligent og koldblodig Mand, som, under sin Deltagelse i
                                Fægtningen, ikke har glemt at interessere sig for saa vidt muligt at
                                følge det heles Forløb. Og han har set og husket rigtigt. Naar man
                                jævnføret hans Beretning om den Del af Kampen, han har kunnet
                                overskue, med vor Generalstabs, vil man finde, at Korporalens
                                Beskrivelse— foruden sine fængslende
                                individuelle Momenter— helt igennem giver en
                                anskuelig Udførelse af den officielle kortfattede og teknisk
                                udtrykte Beretning. —II.Uddrag af I Brev fra en Korporal i I. Infanterireg. I Kp. om Kampen ved
                            Sankelmark. Brevskriveren er en 25aarig, ugift Smedesvend fra København,
                            der kun har nydt en tarvelig Skoleuddannelse.Wittenberg, d. 16—3. 64.Kære Broder!Du kunde maaske have Lyst at vide, hvorledes det er gaaet mig.Da vi ikke kunde blive længer hvor vi var, løb jeg tillige med mange
                            andre tilbage, endskøndt jeg altid havde gjort mig den Tanke, at naar
                            Fjenden først er saa nær, da kan det ikke godt hjælpe at løbe, da man
                            dog vil blive ramt af Kuglerne; men hvorledes det end gik eller ej, saa
                            kom jeg af Sted, men efter at have løbet 30—40 Skridt faldt jeg i en af
                            de Pløjegrøfter, som gik parallel med Chausseen og var fyldt med Sne.
                            Hvad der bevirkede mit Fald var, at jeg kort før var bleven ramt af en
                            Granatstump over venstre Ankel, som dog ikke har gjort anden Skade end
                            slaaet Skindet lidt af, men Benet gjorde lidt ondt; et andet Stykke har
                            ramt min ene Støvlehæl og slaaet et dybt Hul deri.Da jeg var falden og straks søgte at samle mig op, kom 4 Østerrigere til,
                            hvoraf den ene rev mig Riflen ud af Haanden, den anden trak i min Sabel,
                            som imidlertid hang fast i Brødposeremmen med Kvasten, og da det derfor
                            varede dem for længe, blev de gnavne, en sat mig Bajonnetten for
                            Brystet, en anden hævede Kolben for at slaa til; men idet han slog, trak jeg mig med et
                            Ryk tilbage, saa Slaget ramte mit venstre Knæ, og Bajonnetten slog jeg
                            til Side med Haanden og blev jeg liggende ganske stille paa Ryggen;
                            imidlertid havde de faaet min Sabel ud, og nu tog Fanden dem alle fire.Da jeg havde besindet mig lidt, tænkte jeg paa at komme i Sikkerhed, da
                            vore egne Kugler generede mig temmelig meget; jeg fik mig samlet op og
                            hinkede paa ét Ben ind bag det Gærde, hvor vi først havde staaet. Her
                            laa en halv Snes Østerrigere, som havde gemt sig. De tog meget venligt
                            imod mig, vi drak sammen, de kaldte os brave Dänen og roste vor
                            Skydning; de sagde selv, at deres Tab var stort, især af Officerer.Jeg benyttede nu Tiden til at undersøge, hvor vidt jeg havde taget Skade;
                            Knæet blev straks saa tykt, at jeg knap kunde have det i Bukserne,
                            tilligemed at det gjorde Satans ondt. Ellers havde jeg ingen Skade taget
                            med Undtagelse af de to Granatstumper, som havde ramt mit venstre Ben,
                            (mærkeligt nok alt paa det venstre Ben!); min stakkels Chako havde faaet
                            en Strejfkugle paa højre Side.Da jeg havde faaet brækket en Gren af for at bruge den som Stok, maatte
                            jeg, tillige med flere, tilbage og maatte slæbe mig til Isted Kro, hvor
                            vi laa om Natten ...Brevskriveren adskiller sig ikke lidet fra sin
                                Kammerat i samme Regiment, men fra femte Kompagni. Han er i Kraft af
                                sit Temperament og vel noget ved Omstændighederne gaaet ganske op i
                                hvad der komham
                                selv ved i allersnevreste Forstand, og man ser igennem hans Brev et
                                ejendommeligt, genremæssigt Udsnit af Kampen og Slagmarken. Efter
                                saaledes som I Kompagni deltog i Fægtningen, maa han utvivlsomt være
                                bleven saaret i Begyndelsen af Affæren.— Han
                                skriver som Krigsfange fra den prøjsiske Fæstning
                        Wittenberg.III.Uddrag af en Dagbog, ført under hele Krigen og Krigsfangenskabet efter
                            Tid og Lejlighed af en menig i 20. Infreg. 6. Kp., 33 Aar gammel, gift
                            Landsby-Tømrer og -Murer fra Sundeved i Slesvig. Optegnelserne drejer
                            sig om Kampe ved Fredericia og Dybbøl. — Almueskolens Uddannelse.Den 8. Marts var vi paa Forpost ved Krybily, dér angreb Prøjserne os, vi
                            stod som Reserver, 1ste Kompagni var i Kæde, en Deling af vores Kompagni
                            kom i Kæde til Forstærkning, første Kompagni kom tilbage til os, som
                            stod i Reserver opstillede langs Chausseen.Vi kunde tydelig se, at Fjenden opkørte Kanoner ved Tavlov Kirke, det
                            varede heller ikke længe, førend de sendte os nogle Granater langs hen
                            over Kompagniet, men faldt i en Mose og gjorde os ingen Skade. Da vi
                            næsten var omgaaet af Fjenden, maatte vi i Løb ned igennem en Skov og
                            over Markerne i den slemme Føre, som det var, da det i de sidste Dage
                            har tøet stærkt, og der er dygtig Sne og Jorden er ikke optøet til
                            Bunds, saa at det paa de
                            pløjede Marker blev til en Mudder til midt paa Benene, og løbe skulde vi
                            for at opnaa Maalet, saaledes at Fjenden ikke fuldstændig omringede os.Bag ved mig hørte jeg nogle Klask, jeg saà tilbage; det var en
                            Dragon-Ordonnans, der kom ridende alt hvad Hesten kunde springe af Sted
                            lige forbi mig. Marken er som sagt bedækket med Sne, saa at Overfladen
                            er lige, om der ogsaa er Huller i Jorden; jeg antog, at det maaske kunde
                            være en Mergelgrav; Hesten styrtede i Vandet, og med saadan Fart fløj
                            Dragonen ud af Sadelen ud over Hovedet paa Hesten og kom til at staa paa
                            den anden Side af Hullet med Tøjlen i Haanden, og med et Ryk i Tøjlen
                            sprang Hesten op, og Dragonen var hurtig paa dens Ryg igen, og væk var
                            han; jeg saà ham ikke mere.Vi fortsatte vort Løb, da Fjenden traadte lige saa stærkt paa os, som vi
                            kunde retirere, indtil vi naaede Stovstrup, hvorpaa vi marcherede ind
                            til Fredericia. Første Kompagni, som var samlet med os paa Chausseen,
                            blev omringet og fangentaget paa 8 Mand nær, som om Aftenen kom tilbage.Den 19. Marts om Morgenen Kl. 7 stillede vi i marchfærdig Stand og
                            marcherede ud imod Stovstrup og afløste dér en Feltvagt. Jeg og min
                            Rodekammerat, som var en Rekrut, afløste en Vedetpost Kl. 9, men næppe
                            havde vi staaet der en Time, førend jeg i en lang Afstand foran mig saà
                            store Kolonner baade Infanteri og Kavaleri af Fjenden rykke frem. Det
                            varede heller ikke længe, førend vi foran os saà en tæt Kæde rykke frem,
                            helt ugenert frit og
                            uden Dækning, ned i en Slugt paa venstre Flanke af vor Post. Min
                            Rodekammerat sagde til mig, om vi ikke skulde trække os tilbage, thi se,
                            dér til venstre, dér gaar de andre Poster tilbage! Nej, sagde jeg, det
                            behøves ikke endnu, thi her, hvor vi staar, kan Fjenden ikke lange os.
                            Men næppe havde jeg udsagt dette, førend vi fik en Salve af Kugler; en
                            Kugle ramte paa Enden af Spændet paa min Livrem, saa at Spændet og den
                            ene Patrontaske fløj bort; uden at jeg mærkede noget Stød faldt jeg dog
                            til Jorden. Jeg sprang op igen, tog Livremmen og den ene Patrontaske i
                            den ene Haand og Geværet i den anden og gik tilbage til Feltvagten, hvor
                            jeg fik min Livrem bundet sammen om Livet igen og kunde atter optage min
                            Plads i Rækken med mine Kammerater; vi maatte trække os tilbage ind imod
                            Fæstningen.Et Tobakshus, som vi kalder det, et Hus, som Indvaanerne har til at tørre
                            Tobaksblade i, var bleven erobret af Fjenden, og dette skulde vi atter
                            indtage med Storm. Jeg sagde til Kommandørsergenten, at jeg havde ingen
                            Patroner. Han havde den Dag taget en Slurk mere end som sædvanligt af de
                            vaade Varer og sagde til mig: Du hører til min Deling og jeg befaler, at
                            du følger med, enten du har Patroner eller ej.Vi stormede op imod Tobakshuset, men da vi blev overdænget af Fjendens
                            Kugler, lød Signalet: Fald ned! Dér laa vi dejlig paa Skud for Fjenden;
                            hvis de vilde have taget ret Sigte, kunde de have skudt os allesammen,
                            men Kuglerne gik for højt. Min højre Sidemand fik en Kugle i den ene
                            Hofte, og min venstre Sidemand fik en Strejfkugle i det ene Ben, det var
                            de to eneste menige, som blev saaret af vores Kompagni; vores
                            Kompagnikommandør, Premierløjtnant R., fik en Kugle i det ene Ben.Det lykkedes os ikke at tage Tobakshuset; vi maatte tilbage igen og tog
                            Dækning bag nogle Møddinger, som var kørt ud paa Marken; det blev Aften,
                            og da vi hele Dagen havde været i Ilden, ventede jeg at blive afløst,
                            men Afløsningen kom ikke. En stor Del af Mandskabet havde ingen
                            Patroner, saa at vi næsten var værgeløs, naar Fjenden faldt paa. Midt
                            paa Natten fik vi Patroner udleveret, en Del af os har Taprifler og
                            nogle har Minierifler, men alle fik vi Patroner udleveret til
                            Minierifler, de sagde, at de havde ingen Patroner mere til Tapriflerne.Jeg fik her en Idé om, hvor ondt det er at lide Tørst; i min Brødpose
                            havde jeg endnu Mad, men kunde ikke nyde noget for Tørst. Rent Vand
                            kunde vi ikke opdage, jeg var saa tørstig, at jeg drak nogle Mundfulde
                            af det Vand, som sivede ud af Møddingen, men kunde dog ikke imodstaa den
                            væmmelige Smag; jeg sagde: Vand skal jeg have, hvor jeg saa skal hente
                            det fra. Jeg listede mig omkring og kom ud paa Chausseen og fandt der et
                            Hul, hvor nogle Drænrør havde deres Udløb, jeg fik der en velsmagende og
                            vederkvægelig Drik. Jeg fyldte min Feltflaske og listede mig tilbage
                            igen; jeg maatte afsted nok en Gang derhen, for at vise nogle af mine
                            Kammerater Vejen til Vandhullet ... Soldatens Skildring fra
                                Kampen ved Fredericia d. 8. Marts illustrerer livligt Gencralstabens
                                korte Beretning om, hvorledes 20. R. 6. K., efter at have staaet i
                                Reserve for I. K.,«saa hurtigt som mulig
                                søgte tilbage ad den foreskrevne Retrætelinje, ubekymret om
                                Forbindelsen med I. Kompagni» [der ogsaa
                                ganske rigtigt blev fanget helt og holdent].Det derefter følgende i Fremstillingen giver den
                                anskuelige Omskrivning af Generalstabens (II, pg. 232 ff.): D. 19.
                                Marts foretog Fjenden den befalede snevrere Cernering af Fredericia
                                ... Kl. 9—10 meldtes fra Forposterne, at en
                                fjendtlig Kolonne af alle Vaabenarter gik mod Trælle ...
                                Forpostkompagnierne af 20. og 21. Regiment gjorde Forsøg paa at
                                tilbageerobre Forpostterrænet, men forgæves ... —Fra samme Bondesoldats Haand hidrører en Redegørelse
                                fra Dybbøldagen, som følger:Om Aftenen blev vi afløst og blev ført ned imellem Skanserne og
                            Brohovederne til højre for Chausseen, hvor vi laa i en Grøft og
                            udhvilede os; men sove kunde vi ikke, da Granaterne nok skulde holde os
                            vaagen. Den 18. tidlig om Morgenen begyndte det med en voldsom Kanonade
                            fra Fjenden; det holdt paa i flere Timer. Med ét blev det roligt og
                            Skydningen ophørte, omsider kunde vi høre Geværskud. Vi blev kaldt til
                            Gevær, vi kunde se den tyske Fane oppe paa Skandsen. Der blev
                            kommanderet: Formér Kæde til venstre. Det var ned imod Vemmingbund. Der
                            lød Stormsignal, og vi stormede op imod Skandsen.Da vi første Gang havde stormet og skulde storme anden Gang, blev jeg opmærksom paa,
                            at vi var omgaaet paa vor venstre Fløj. Jeg kunde straks indse, at hvis
                            vi ikke skyndte os for at komme tilbage, vilde vi enten blive skudt til
                            Hobe eller ogsaa blive taget til Fange. Jeg tog Flugten tilbage, alt
                            hvad jeg kunde løbe, indtil jeg blev standset ved en dyb Grøft. Jeg
                            sprang ned i den, den var næsten halvfuld af Vand og Mudder, af opløst
                            Ler; jeg fik Vand i mine Støvler. Hvor dumt! tænkte jeg ved mig selv.
                            Jeg kravlede op ved den anden Side, tog Flugten videre hen imod en
                            afbrændt Gaard, hvor vestre Gavlende endnu sad og ragede op i Vejret;
                            jeg løb ind af en Døraabning for at tage Muren til Dækning for Kuglerne.Ligesom man hører den Knitren, naar Grantræet brænder, saaledes plaskede
                            Kuglerne paa den anden Side af Muren. Der var flere danske Soldater dér,
                            da jeg kom derind; de løb ud af den samme Døraabning, hvoraf jeg var
                            kommen ind, og forsvandt for mig. Jeg løb ogsaa og tog Retningen efter
                            Brohovederne.Jeg opnaaede først et lille Gærde, hvor en Officer og 7—8 Mand stod
                            dækkede; jeg faldt ned ved Siden af dem. Fjenden var nær paa, og
                            Officeren befalede at skyde, og i samme Øjeblik rejste de sig og løb
                            imod Nord; jeg rejste mig og løb lige imod Øst, for om muligt at jeg
                            endnu kunde komme ned til Brohovederne, og imens peb Kuglerne i Luften
                            og om Ørerne paa mig, saa at det var et Under, jeg ikke blev truffet.Fra Brohovederne affyrede de danske Geværsalver op imod Fjenden, ligesom
                            jeg opnaaede en lille Jordvold. Jeg sprang over den og kastede mig til
                            venstre ned bag Jordvolden, hvor jeg havde god Dækning for Fjendens
                            Kugler. Endnu kom en Soldat løbende og sprang over til mig, kastede sig
                            ned bag Volden noget til højre fra mig, vi laa der i en Krysild og kunde
                            ikke komme længere tilbage; jeg laa paa Maven med Næsen lige mod Jorden
                            og Armene udstrakt over Hovedet. Terrainet foran mig var noget højere,
                            end hvor jeg laa, saa at Kuglerne fra Brohovederne fløj oven over mig,
                            kuns en Kugle gik igennem Hjørnet paa min Tornyster.Det forekom mig, at jeg havde ligget længe; jeg hørte en Stemme, det var
                            min Kammerat, jeg vidste ikke, at han endnu var i min Nærværelse. Han
                            sagde: Kammerat, er du levende eller død; jeg troede jeg var alene! Jeg
                            sagde til ham: Jeg véd ikke, at du er mig saa nær. Hvad skal vi gøre?
                            sagde han. Jeg mente, at det bedste var at forholde os ganske rolig,
                            saalænge denne Skydning vedvarer, om der saa kunde findes en Lejlighed
                            til at komme ned til Brohovederne. Vi forholdt os begge ganske rolig.
                            Omsider hørte jeg, at der sprang nogle over Jordvolden imellem os, og
                            det forekom mig, at jeg kunde høre, som om det var Kedler, som klaprede
                            paa Tornystrene. Skulde det være Tyskerne, tænkte jeg, nej, det kan ikke
                            være saaledes, at de gaar her lige ned imod Brohovederne. Omsider hørte
                            jeg Smaasnakken paa den anden Side af Volden; jeg lyttede og kunde høre,
                            at de talte tysk; jeg blev varm i Blodet, og forekom det mig, at naar de
                            ser, at du ligger her lige over for dem og min Kammerat lige tæt derved, maaske de kunde
                            have Lyst til at skyde en Kugle igennem os eller ogsaa jage Bajonetten i
                            os; jeg tænkte, her er ikke andet at gøre end at overgive sig. Jeg
                            raabte til dem og bad om Pardon. De raabte saa igen til mig: Sind Sie
                            verwundert? Jeg sagde: Nej! So miissen Sie gleich hierüber kommen.Skydningen vedvarede fra Brohovederne, og det var første Gang, jeg var
                            bange for, at jeg skulde blive skudt, naar jeg hævede mig fra mit Leje.
                            Jeg tog Mod i Brystet, rejste mig i en Hast, og idet jeg sprang op paa
                            Volden, greb en af Tyskerne mig i Brystet og halede mig over til dem.
                            Min Kammerat kom ogsaa ubeskadiget over, og nu var vi Fanger. Vi laa hos
                            dem i nogen Tid, førend vi kom tilbage, og i den Tid talede min Kammerat
                            uafbrudt med Tyskerne; med et tog Slynglen Felthuen af, knugede den
                            sammen i Haanden, rev Kokarden af, kastede den paa Jorden og stampede
                            paa den. Nu vilde jeg gerne vide, hvor han hørte hjemme, jeg talede lidt
                            med ham og spurgte, hvorfra han var. Jeg er fra Flensborg og er
                            Cigarmager, naar jeg kommer hjem igen, lød Svaret. Jeg tænkte: Blot jeg
                            kunde faa mig hævnet paa dig, saa skal den værste Straf ikke blive dig
                            for haard!Ved Afløsningen kom vi tilbage over Valpladsen og ikke ganske uden Fare
                            for Kuglerne, thi endnu blev der skudt fra Brohovederne, og nogle
                            Granater faldt der ogsaa. Det var et sørgeligt Skue at se de mange af
                            mine Kammerater, som laa der nedskudte. Tyskerne var opsamlede og
                            bortførte, men alle
                            Danskerne laa endnu, og ikke alle saarede var optaget. To Ambulancer af
                            Prøjserne var i Færd med at lægge en saarede Forstærkningsmand af vores
                            paa en Baare; de sagde til os: Det er en af Eders Kammerater, ham maa I
                            bære hen til Forbindingsteltet. Vi tog ham og bar ham ned til Chausseen
                            til Teltet, hvor der var en Del flere danske Fanger. Derfra blev vi
                            under stærk Bevogtning ført langs Chausseen Vester paa ...Det er højst ejendommeligt, at denne Menigmand har
                                deltaget i sit Regiments saa beundrede Angreb paa de sejerrige
                                prøjsiske Stormkolonner, uden at det saa at sige har efterladt sig
                                Spor i hans ellers saa stærkt detaillerede Optegnelser.«Der lød Stormsignal, og vi stormede op imod Skandsen.
                                Da vi første Gang havde stormet og skulde storme anden Gang
                            ...», det er alt det, som denne Mands Erindring
                                har bevaret fra da han i Geleddet, Side om Side med Kammeraterne,
                                var med til at udføre et Stød, om hvilket f. Eks. v. Waldersee (Der
                                Krieg gegen Dänemark) bemærker, at det blev«mit vieler Energie eingeleitet und von den Troupen mit grosser
                                Bravour durchgeführt». Soldaten maa med sit
                                Kompagni have deltaget i Erobringen af en afbrændt Gaard, som (i
                                Følge vor Generalstabs Værk)«efter mange
                                Ofre toges og besattes». Fra den afbrændte
                                Gaard blev der gjort et Forsøg paa at trænge videre frem, men paa
                                dette Tidspunkt har hans opskræmte Fantasi ladet ham se fjendtlige
                                omgaaende Bevægelser, der den Gang ikke kan have fundet Sted, og
                                han«tog Flugten tilbage». Saasnart han nu handlerpaa
                                egen Haand, er han den sikre Iagttagelses og den omhyggelige
                                Skildrings Mand.— Alt hvad han skriver,
                                viser Paalidelighed i Opfattelse og Gengivelse. En Enkelthed som
                                den, at Officeren (pg. 267) med sit lille Kommando maa løbe mod
                                Nord, medens Fortælleren søger videre mod Øst, kan tjene som
                                Eksempel.IV.Uddrag af I Brev om Stormen paa Dybbøl fra en menig i 20. Infreg. 2 Kp.,
                            ugift, 26aarig Kontorist, Søn af en jydsk exam. jur. og Gaardejer. —
                            Almueskolens Uddannelse, suppleret ved Undervisning i Hjemmet.Brevskriveren behandler den samme Episode af Kampen
                                d. 18. April som hans Regimentskammerat ovenfor.Voldtofte pr. Assens, d. 23. April 1864. Den 17. kom vi igen paa Forpost
                            og besatte Løbegravene imellem Nr. 7 og 8. Her skraalede Granaterne os
                            som sædvanlig om Ørerne, og mange slog ned rundt omkring os. Vi lærte
                            her, som i Almindelighed, snart at opdage, hvorfra Skuddene kom, der var
                            rettede mod os, saa at vi kunde advare vore Kammerater i Tide. Om
                            Aftenen kunde vi erfare det af Glimtet, og om Dagen af Drønet fra
                            Fjendens Skyts. Naar der raabtes: «Dæk, en Lærke!» da havde vi ikke saa
                            meget at befrygte, da disse Granater om Natten viste sig i stor Afstand
                            med en lang lysende Hale efter sig med en egen vibrerende Lyd, som gav
                            dem Navnet Lærker, og kom i en mindre stærk Fart, saa at man i Forvejen omtrent kunde se, hvor
                            de faldt, og derhos først sprang nogen Tid efter Faldet. Naar de
                            imidlertid sprang, tog det sig smukt ud om Natten, da der kastedes
                            lutter lysende Projektiler i lysende Buer rundt omkring. Blev der
                            imidlertid raabt: «Dæk, en sort!», da skulde hver Mand nok vide at dække
                            sig i en Fart, da disse kom hurtigt og usynlige og derimod sprang, idet
                            de berørte Jorden. Ligeledes dækkede man sig temmelig hurtigt, naar der
                            blev raabt: «Dæk, en Oldenborre!», som var Stykker af Granater, der
                            snurrede gennem Luften omtrent med Lyden af en Oldenborre. Intet
                            generede os dog mere end de Skud, vi modtog i Flanken, hvorved en Del
                            Granater sprang i selve Løbegravene, dog uden at gøre anden Skade, end
                            at en Stump traf en Forstærkningsmand nogle faa Skridt fra mig, som blot
                            slog ham paa Armen uden at skade af nogen Betydenhed. Ligeledes slog en
                            ned i en Jordhytte bag ved mig, som jeg sad og spiste min Frokost, som
                            imidlertid ej anrettede anden Skade end overdænge os med Jordog
                            Lerklumper, skønt den slog helt igennem og Hytten var fuld af Folk. Et
                            Stykke faldt ved min Smørdaase, og det har vel været sulten, da det selv
                            inviterede sig. Forøvrigt gik alt godt denne Dag.Om Aftenen gik vi igen tilbage som Reserve bag Brystværnet, hvor vi tog
                            os en Lur til om Morgenen Kl. 3, da alt til enhver Tid stod i
                            Alarmstilling dette Klokkeslet. Op ad Dagen kunde man dog igen lægge sig
                            for atter at sove lidt, men henved Kl. 10 blev vi allarmerede, den 18de,
                            ved at høre Geværkugler
                            hvisle over Hovederne paa os, og inden ret mange Øjeblikke var alle paa
                            Benene og i Fremmarch ad Skanserne til. Vi var ej heller avancerede ret
                            langt, før vi allerede opdagede Fjenden i kort Afstand fra os. Vi drev
                            ham imidlertid tilbage til Dybbøl Mølle, men da han rykkede stærkt paa
                            venstre Fløj, som blev dreven tilbage, blev vort Kompagni beskudt i
                            Flanken, hvorved mange faldt.Jeg var med en halv Snes Mand næsten rykket frem til Dybbøl Mølle, hvor
                            det vrimlede af retirerende Prøjsere, paa hvilke vi skød af alle Kræfter
                            og som ogsaa ilsomt trak sig tilbage, da Prøjserne rykkede saa stærkt
                            frem paa det Kompagni, som var paa vor højre Flanke, at dette maatte
                            retirere, og Fjenden saaledes ogsaa kom paa højre Flanke af os. 4
                            Prøjsere kom springende en Snes Skridt fra mig og raabte: «Halt,
                            gefangen!», jeg vilde imidlertid ikke give mig og lagde an paa dem,
                            hvorpaa de ilsomt dækkede sig i en Grøft, hvorved jeg fik Forspring og
                            slap med at de alle fyrede efter mig, dog uden at træffe. Foruden disse
                            fire vrimlede det af Fjender bag Gærdet, hvor disse kom frem, og
                            Kuglerne hvislede saaledes om Ørerne af mig, at jeg formelig kunde mærke
                            Lufttrykket af dem, ligeledes slog de som en Hagelbyge om Fødderne, saa
                            der stod en Støv rundt omkring mig.Jeg gik imidlertid ganske rolig tilbage til mine Kammerater, da jeg ikke
                            kunde udholde at løbe. Med de øvrige Tropper retirerede jeg tilbage bag
                            Sønderborg, hvor vi endelig var i Sikkerhed. Over Broen sprang den ene Granat efter den
                            anden, herfra slap man dog ogsaa. Af hundrede og nogle og
                            halvfjerdsindstyve Mand blev vi kun nogle og fyrretyve Mand tilbage med
                            Tabet af alle vore Førere, med Undtagelse af 2 Korporaler (af hvilke dog
                            den ene havde et ganske let Strejfskud i Laaret) og 2 Underkorporaler
                            ...V.Uddrag af 2 Breve fra en Korporal i 2. Infreg. 6. Kp., c. 26 Aar gammel,
                            ansat som faglig Medhjælper hos en stor Fotograf i Kobenhavn. Søn af en
                            Organist og Lærer i en lille, østjydsk Købstad. Begge Breve handler om
                            Fægtninger ved Dybbøl. — Borgerskolens Uddannelse.Wollerup, den 26. Februar 1864.Kære Forældre!... Vi skulde paa Forpost. Vi havde lige faaet aflost 17. Regiment, og
                            var i Færd med at lave os nogle Hytter af Halm, da det sneede stærkt. Da
                            blev der raabt «Til Gevær», og et Øjeblik efter var Kæden, som vi havde
                            udsat, retireret i Linje med os.Ved det første Skud faldt min Sidemand. Han klagede sig nogle Minuter,
                            før han døde, han havde faaet Kuglen gennem Maven. De fleste tog nu til
                            deres Snapseflasker; jeg kunde ikke have drukket noget for aldrig det.
                            Det var en underlig Følelse, der paakom mig, og havde der været Tid
                            dertil, tror jeg, jeg havde faaet ondt ved det sørgelige Syn af den
                            døende; men nu var der noget andet at tage vare.Kuglerne fór over og imellem os med en uhyggelig Lyd, vi retirerede
                            hurtigt over til de nærmeste Gærder, hvor Kampen fortsattes, og hvor vi
                            maatte lade tvende saarede ligge. Vi maatte atter retirere, og da var
                            det værre for os, thi vi havde en stor, pløjet Bakke for os og lige bag
                            os Prøjserne, som sendte os en forfærdelig Masse Kugler. Jeg kunde
                            tilsidst, med flere andre, ikke løbe længere og fik Sting, men gik
                            roligt til Gærdet, hvor jeg i en Fart kom over uden anden Skade, end at
                            jeg stod i en Grøft i Vand til over Knæerne.Jeg havde ikke mere end 5 Mand tilbage af mine Folk, de øvrige var løbne,
                            og foruden 5 Mand af en anden Deling, vi 10 Mand maatte holde Gærdet
                            tilligemed Kompagnichefen, der stod ganske rolig paa Vejen i den
                            stærkeste Kugleregn og ved sin Spot over de fejge bidrog til, at
                            efterhaanden flere kom til. Det var dog nær gaaet os galt, da en menig
                            ganske forskrækket udraabte «Der kommer Kavaleri». Vi havde ondt ved at
                            holde paa Folkene, der ikke vidste, hvor de skulde dække dem, da vi fik
                            Kugler baade fra Siderne og forfra. Jeg spurgte Folkene, om de alle
                            havde ladet, og noget efter, da Troppen var kommen os nærmere, og vi
                            havde godt Sigte, fyrede vi alle, og Vejen var i Øjeblikket, som den var
                            blæst; de skiltes ad i Midten og veg til Siderne og derefter væk med
                            deres saarede Kammerater! Det hele varede, syntes jeg, kun et Øjeblik;
                            jeg havde skudt en 20 Skud.Prøjserne forsvandt med en beundringsværdig Hurtighed, og nu fik jeg 3
                            Mand og Ordre til at gaa
                            frem for at undersøge en Skov og nogle Gaarde og vor gamle Stilling,
                            Feltvagten med Halmhytterne. Jeg stødte ikke paa nogen Fjende, men
                            overalt var Spor af, at han havde været der; vi havde paa Retræten flere
                            Steder paa Vejene væltet Vogne og lagt Harver og hvad vi kunde finde til
                            at spærre med; det havde de stukket Ild paa, men vore Halmhytter havde
                            de ikke rørt. Jeg fandt en prøjsisk Patron paa Vejen, og jeg troede, at
                            det muligvis kunde være den, som var bestemt for mig; den gør nu ingen
                            Skade.Jeg nærmede mig da Skoven paa den sikreste Maade og fandt ogsaa den
                            forladt, og kun i den sidste Gaard var der Prøjsere, som forlod den,
                            lige før jeg kom og gerne kunde have taget os alle fire ...Ovenstaaende giver et Billede af en af General v.
                                Goeben ledet Rekognosceringsfægtning foran Dybbøl d. 20. Februar. I
                                Følge vort Generalstabsværk (II, pg. 131) rykkede Generalen, mider
                                et tæt Snefald, med en 3—4. Kompagnier og en Deling Kavaleri frem
                                mod vore Forposter, som maatte trække sig tilbage med et Tab af 15
                                Mand, medens Prøjserne havde 3 saarede.Samme Brevskriver skildrer Stormen paa Dybbøl:Den 17. om Eftermiddagen drog vi fra Ertebjerg i godt Humør, og hele
                            Regimentet var i sin fulde Styrke paa lidt nær. Ikke mange tænkte paa,
                            at det var sidste Gang, Regimentet gik den Vej, vel vidste vi, at det
                            ikke kunde vare længe, men i Morgen død tænkte dog ingen paa.Vi besatte Stillingen i Nr. 5 og Løbegraven mellem den og Nr. 6. Om
                            Natten havde vi en voldsom Kanonade at tage imod, mærkeligt nok, at vi
                            kom derud uden synderligt Tab af Mandskab, jeg var med den svenske
                            Løjtnant i Skanse 5.Vi gik frem og tilbage i Skansen hele Natten og søgte saa godt som muligt
                            ikke at tænke paa Granaterne, da det dog i Grunden kom an paa Lykken, og
                            der ingen Steder i Skansen mere var nogen Dækning. Fjendens Infanteri
                            var imod Sædvane den Nat meget rolig, hele vor Styrke var paa Benene,
                            endog Reserverne inde ved Brohovederne stod opstillet, Kanonerne var
                            ladet med Kartæsker og rettede, Espingolerne ligeledes, yderst stod hver
                            Mand med Geværet i Haanden færdig til at give Ild, naar Fjenden paa
                            sædvanlig Tid, Kl. 3—4, begyndte Kampen. Fra Als fløj vore Granater ud
                            over hele vor Stilling som lysende Raketter over vore Hoveder, krydsende
                            Fjendens, 4—5 Stykker ad Gangen, springende tæt udenfor vore Skanser og
                            kastende Stumperne ud til Fjendens Grave. Fra Fjendens Batterier gik det
                            Knald i Knald, Jorden rystede, i Luften hvislede tusinder takkede Bly og
                            Jernstumper, Splinter, Sandsække og Jord, imidlertid forhindrede dette
                            ikke, at nogle sad og sovnede hen ad Morgenstunden; Løjtnanten og jeg
                            skiftedes til at gaa om og vække og holde vore Folk aarvaagen. Imod
                            Forventning udeblev Fjenden den Nat, ikke et Geværskud blev vekslet; jeg
                            tænkte ikke videre derover, men at de højere Krigskunstnere ikke gjorde
                            det, begriber jeg ikke.I Dagningen blev Sandsække opstablede for Kanonmundingerne, for at bevare os dem i
                            brugbar Stand, da Fjenden ellers, naar han kunde se dem, straks
                            demonterede dem. Da det blev lyst, begyndte en hidtil ukendt Kanonade.
                            Fra hver Pjese, Fjenden kommanderede over, blev skudt saa hurtigt, der
                            kunde lades, langs hele Stillingen fra alle Fjendens Batterier; det gik
                            saa hurtigt, som var det Geværsalver. Ilden var rettet paa Skanserne, og
                            stadig faldt Folk derinde. Vi fik Ordre til at rykke ud af Skanserne og
                            søge Dækning i vore Dækningsgrave. Enkelte Poster, som udstilledes for
                            at holde Udkik, laa ofte døde, uden at vi vidste det. Vi var nu virkelig
                            i en daarlig Forfatning til at modtage Fjenden. Kanonerne kunde først
                            bruges, naar Sandsækkene var borttagne, Skanserne og Løbegravene var
                            næsten tomme, Folkene laa nedgravede i Huler og Grøfter. Var Fjenden
                            kommen om Natten, havde han faaet det varmt; nu var det med hans uhyre
                            overlegne Antal ikke nogen stor Heltegerning for enhver anden Fjende end
                            netop Prøjserne.Kl. 10 sagtnedes Kanonilden noget, men nu blev vi raabte ud med «Fjenden
                            er lige uden for». Ingen tog det nu bogstaveligt, men da vi styrtede ud
                            i Løbegraven, fik vi Syn for Sagen. Hvor besynderligt det end var,
                            Fjenden var virkelig lige uden for. En Masse Geværkugler modtog os fra
                            Skytter, der var placerede i vore tidligere Skyttegrave, som Fjenden om
                            Natten i al Stilhed havde gravet i Forbindelse med hinanden, og hvorfra
                            nu Stormkolonnerne blev formerede. En hvid Masse paa korte, sorte Ben
                            kom hurtigt ind mod os, det var en Kolonne hvoraf hver Mand foran sig bar en stor Halmsæk,
                            bagved dem den virkelige Angrebskolonne. Fjenden overvandt vore
                            Forhindringer paa den letteste og sindrigste Maade af Verden, de første
                            Par Mand klippede med en Saks Staaltraadsgitteret over, de næste kastede
                            et Par Puder paa vore Fodangler, og hele Kolonnen løb over uden at
                            stanse en Minut ved disse Forhindringer, som havde kostet os baade meget
                            Arbejde, Penge og Folk at indrette.Begivenhederne maa nu tænkes at foregaa i Minuter, og hurtigere end jeg
                            kan skrive dem. Geværkuglerne faldt saa tæt, som naar man kaster Ærter
                            paa en Talerken. Fjenden betegnede sin Vej ved at efterlade Lig, og ofte
                            faldt en Halmsæk, men Kolonnens Størrelse aftog dog ikke synderligt
                            derved, et Par Minuter kun, hvori vore faa Folk højst kunde gøre 2 Skud,
                            og Fjenden stod 4 Skridt fra os, alle med ladt Gevær, og vi med tomme.
                            Der kunde nu ikke let skydes fejl, og den Salve vi fik, dræbte en Masse
                            af vore Folk. Nu opstod med nogle virkelig tapre Prøjsere et Slags
                            Haandgemæng, Bajonetfægtning, Kolbeslag, en forvirret Blanding af
                            Geværskud, Hyl og Skrig og Dødssuk og Jamren; de fleste af Prøjserne
                            foretrak paa lidt Afstand at skyde paa os, vi kunde naturligvis ikke
                            slaas og lade paa en Gang og altsaa ingen [videre] Skade gøre dem, de dristigste af dem gik ganske nær og
                            skød en kæmpende Dansker, og saaledes maatte vi da, da vi omtrent havde
                            mistet det halve Mandskab, og vi blev omgaaet af Fjenden, som længere
                            nede havde brudt igennem, og som gik ganske nær og beskød os i Ryggen,
                            overgive os.Det hele skete i et Øjeblik, Løjtnanten kom næppe ind i Skansen, som han
                            forsøgte paa, [den paagældende Officer naaede ganske
                                rigtigt ikke ind i Skansen], jeg fulgte ikke hans Eksempel for
                            ikke at trække mere Mandskab bort, men blev staaende med Folkene paa det
                            Sted, hvor det øjensynligt var Fjendens Bestemmelse at bryde igennem, og
                            hvor vi ogsaa først stødte sammen, men Kampen blev dog straks almindelig
                            for vort vedkommende langs vor Front. Kolonnerne med Halmsækkene
                            styrtede sig i Graven og fyldte den øjeblikkelig, men først da de havde
                            forvisset dem om, at Skansen næsten var tom, og i Stedet for at skade
                            dem kunde tjene som Tilflugtssted for vore Kugler, efter at have dræbt
                            den svage Besætning, blev Stormen almindelig.Først vovede Enkeltmand at plante Fanen lidt oppe paa Skraaningen. En
                            anden, som forsøgte at stikke den i højere oppe, trillede død ned i
                            Graven, men omsider stod den prøjsiske Fane paa Brystværnet af den
                            elendige, gennemskudte Skanse. Kampen rasede endnu i Løbegraven.
                            Prøjserne, at sige Stormkolonnen, var lutter pur unge Mennesker, og
                            deres Anfører ligeledes meget ung, et smukt Menneske med det gladeste
                            Ansigt; han var meget tapper og den første, der stod i vor Løbegrav, han
                            opmuntrede sine Folk ved begejstrede Ord og var overalt, men saa
                            forsvandt han pludselig; han maa være trillet ned til flere Kammerater,
                            da han stod tæt ved Graven.Jeg havde endnu en Gang faaet ladet, alene for at skyde ham, og maatte nu
                            nøjes med en gal Prøjser, som vist var fuld, da Fraaden stod ham ud af
                            Munden.Idet Skuddet gik af, følte jeg et Stød i venstre Skulder, men tænkte ikke
                            derover; jeg vendte Geværet om og slog løs med Kolben, men min ene Arm
                            var kraftløs og Geværet blev straks slaaet fra mig. Jeg stod et Øjeblik
                            ganske forvirret, indtil en fyrede sit Gevær af lige mod mit Hoved og
                            Kuglen rev et Stykke Skind af min Underlæbe, da satte jeg mig ned og bad
                            «Ske din Vilje, Gud!». Kampen fortsattes maaske et Minut endnu, da
                            overgav vi os. — Nu hed det «Alles was gehen kann, marsch!». Det var
                            desværre ikke meget af det raske Kompagni, der kunde gaa, vist
                            Halvparten laa døde og døende; jeg kunde jo nok have gaaet med, men
                            vilde ikke, jeg var saa ærgerlig, bedrøvet og saa ulykkelig. Jeg blev
                            alene tilbage i Graven, ikke for at hjælpe mine haardtsaarede
                            Kammerater, der laa og jamrede dem; nej det tænkte jeg endnu ikke paa,
                            jeg haabede endnu, at vore skulde slaa Fjenden tilbage, og jeg komme med
                            dem. Ja, var Fjenden kommen om Morgenen men nu — nu stod vore Reserver
                            med Geværerne i Pyramider, den svage Reserve i vor næste Stilling maatte
                            retirere. 9. og 20. Regiment kastede sig imod Fjenden og drev den
                            voldsomme Overmagt to Gange tilbage, men led selv skrækkeligt derved, og
                            maatte omsider ogsaa overlade Fjenden denne Stilling. Fjenden lod stadig
                            nye Masser rykke frem, Kanoner køre op og vendte vore egne Kanoner, som
                            var saa godt lavet til, og som vi ikke kunde bruge paa Grund af de
                            ulykkelige Sandposer, som var opstillede foran dem, imod os. Nr. 6. var
                            taget kort efter os, og Nr. 7 kort efter ligeledes, paa samme Maade som vor Skanse;
                            hver Skanse havde sine Kolonner at kæmpe imod.Saalænge Kampen foregik lige bag os, slog vore egne Kugler rask ned i
                            Graven til os, og jeg havde Besvær med at slæbe nogle saarede, der endnu
                            var Liv i, hen hvor de kunde ligge dækkede. En af de prøjsiske
                            Underofficerer var saa bange for, at vi halvdøde Mennesker, hvoraf jeg
                            var den eneste, der kunde gaa, skulde falde dem i Ryggen, og trak derfor
                            en Kanon af, der var rettet til at bestryge Graven, hvori vi laa lige
                            til Nr. 6. Kanonen var ladet med Kartæsker (store Geværkugler), og
                            Ladningen regnede ned langs Graven og gjorde Ende paa fleres Lidelser.
                            Jeg hørte deres Samtale, da et Par andre vilde afholde ham fra at fyre
                            paa os, og jeg kom ogsaa lige bag en Travers, da Kanonen gik af.Der kunde nu ikke tænkes paa at komme tilbage, om jeg end kunde løbe som
                            en Hare, men jeg var nysgerrig efter at se Fægtningens videre Gang. Da
                            den nu trak sig stadig mere ned mod Brohovederne, kunde jeg ikke se
                            synderlig mere, og jeg eftersaà nu mine nærmeste Omgivelser. Fire var
                            endnu i Live, og jeg forbandt nu, saa godt det lod sig gøre, og fik
                            omsider fat paa et Par prøjsiske Læger. Det var sørgeligt med den Masse
                            Lig af Venner og Bekendte og Folk, som jeg havde gjort hele Felttoget
                            sammen med. Efter at jeg var bleven forbunden, blev jeg kørt til Nybøl
                            Vandmølle, og derfra pr. Skib, mellem saarede af begge Slags, til
                            Flensborg ...Korporalens Fortælling fra 2. Regiments Kamp den 18.
                                April er i sin Skildring af Begivenhedernes Gang nøje
                                overensstemmende med Generalstabens Fremstilling II, pg. 403. Den er
                                skreven den 2. Juni, paa Garnisonshospitalet i Kjøbenhavn, godt 6
                                Uger efter Dybbøls Fald. I Mellemtiden var Korporalen i Flensborg
                                undveget fra prøjsisk Fangenskab og over Hamborg, Lilbeck og Malmø
                                naaet til København, hvor han, ret naturligt, i den første Tid havde
                                lidt en Del af sit paa den besværlige Rejse forværrede Saar. Brevet
                                indeholder ogsaa en Undskyldning til Forældrene, fordi han ikke har
                                kunnet nedskrive nogen udførligere Beretning tidligere.VI.Uddrag af Optegnelser om Kampen paa Als, nedskrevne til Hjemmet, fra Fyen
                            op imod den 24. Juli, af en c. 25aarig menig i 18. Infreg. 3. Kp.,
                            eksam. polyt. og akademisk uddannet Arkitekt, Søn af en Haandværksmester
                            i København.Den 29. Juni om Morgenen laa jeg og sov i Halmen i Ulkebøl, da Døren blev
                            slaaet op og en Underkorporal raabte ind ad Døren, at vi skulde staa op
                            og møde paa Alarmpladsen. Jeg vaagnede og hørte en ganske forfærdelig
                            Kanonade. Havde man ikke vækket mig, var jeg rimeligvis sovet fra den. I
                            en Fart kom jeg op. Aftenen i Forvejen havde jeg lagt mine Støvler under
                            Hovedet, under min Tornyster, noget jeg ellers aldrig gør; i en Fart fik
                            jeg dem paa, Kappen rullede jeg i en Fart, og da jeg kom ud, saà jeg vore Hornblæsere
                            i Byen og Baraklejren ivrigt i Færd med at blæse Appel. Vi skyndte os
                            hen til Kirken, hvor vor Alarmplads var. Alle Mand var paa Pletten, vor
                            Kompagnikommandør, Premierløjtnant N. sagde her til os, at paa Grund af
                            den heftige Skydning maatte vi ud ad Kjær til; men «jeg antager ikke, at
                            der vil blive nogen Brug for Eder i Dag; men hvis det skulde blive
                            Tilfældet, saa haaber jeg, at enhver vil gøre sin Pligt, og lad os se at
                            holde godt sammen»; vi brølte naturligvis «Jo!» og nu gik det ud ad Kjær
                            til.Paa Vejen mødte os en Mængde Vogne med Flyttegods. Det var Bønderne fra
                            Kjær, der flyttede ud. Vi mødte ogsaa Artillerister; de var de første,
                            som sagde os, at Prøjserne var gaaet over. Senere mødte vi et langt Tog
                            af Ambulancer; vi vidste, hvad der ventede os; maaske en af disse skulde
                            bære os tilbage. Da vi kom længer frem, bekræftedes det af alle, at
                            Prøjserne var paa Als. Vi mødte en Ambulance med en Officer, det var
                            Kaptejn V. af 18. Regiment. Han havde faaet en Kugle i Skulderen, men
                            spurgte dog hvad det var for et Kompagni. Vi mødte vor Brigadekommandør,
                            Oberst K., han kom ridende imod os og sagde til os: «Lad mig se, at I
                            gør Eders Sager bedre end 4. Regiment, som løb sin Vej.» Saadanne Ord i
                            en venlig Tone har stor Virkning, men det er kun i et Slag, at
                            Soldaterne hører dem, ellers vanker der kun Skældsord og Prygl. Vor
                            Delingsfører, Løjtnant S., er saaledes en mærkelig, enestaaende Officer
                            i sin Slags, han skælder aldrig ud; er der begaaet en Fejl, saa ser han igennem Fingre
                            dermed og er altid venlig imod os. Vi holder ogsaa uhyre meget af ham,
                            og det viste sig især den 29de.Da han kommanderede «Bajonetten paa, former Kæde!» saa gik det med Liv og
                            Lyst; vi maatte igennem en Hvedemark, som naturligvis blev aldeles
                            nedtraadt, men saaledes er Krigens Gang. Vi kom ind i en lille Skov, her
                            gik vi hen imod Udkanten og lagde os ned paa et Gærde; 100 Alen derfra
                            var et andet Gærde, dér laa Prøjserne og skød paa os. Et Øjeblik laa vi
                            stille bag dette Gærde, vi var jo trætte af at gaa den lange Tur. Vi
                            skulde have haft Brød og Brændevin den Morgen, men fik naturligvis
                            intet, saa vi var aldeles fastende. Jeg tog et Stykke Chokolade, og
                            heldigvis havde jeg omtrent ½ Pægl Brændevin paa min Flaske, den drak
                            jeg.Vi fik ikke lang Tid til at hvile os her, Prøjsernes Kugler fløj imellem
                            os, dog uden at saare nogen. Vi maatte enten gaa frem eller tilbage, vor
                            Løjtnant foretrak at gaa frem. Løjtnanten var den første ude igennem
                            Hækken og kommanderede os fremad, og vi kom ud igennem de tætte Hække i
                            en Fart. Vi brølede Hurra af alle Kræfter og løb, lige saa hurtigt vi
                            kunde, over Marken, hvorpaa der var høj Rug, og over imod det næste
                            Gærde, hvor Prøjserne laa. Vi var naturligvis mageløs begejstrede, vi
                            tænkte os jo allerede, at 4. Regiment var slaaet tilbage, og saa at
                            Prøjserne løb, saa snart de saà «die mit den Chakoten»; i Aanden var vi
                            jo allerede de sejrende. Dér hvor jeg laa, var der en Prøjser, som ikke
                            var kommen hurtigt nok bort, ham tog vi ved Vingebenet og trak ham igennem Hækken og
                            tog ham til Fange. Her laa vi og fyrede paa Prøjserne med rigtig
                            Krigshumør, vi ventede jo, at vi snart skulde fremad, men det faldt væk;
                            Løjtnanten, som ellers er bekendt for en meget rask Officer, sagde til
                            os, at vi var omgaaet, og maatte trække os tilbage.Det var en drøj Tur. Vi skulde gaa igennem en Rugmark; hvis man faldt
                            dér, saaledes som f. Eks. Løjtnant H., saa kunde man være vis paa at
                            blive liggende dér maaske en Dag, uden at nogen fandt én. Det havde vist
                            været det rigtigste at løbe tilbage, men vi var jo aldeles udmattede og
                            havde den svære Oppakning, saa vi gik aldeles rolige, uagtet Prøjserne
                            var lige i Hælene paa os. Her faldt mange. En Landmand S., som var menig
                            ved vort Kompagni, blev truffen af en Kugle i Laaret, mulig i
                            Underlivet, han stod i en Grøft efter at være saaret og bad os saa
                            bønligt om at tage ham med sig, men det var der ikke til at tænke paa.
                            Han havde faaet sig en Stillingsmand, som var kommen til Als, og som
                            skulde have modtaget Tøjet Kl. 7½den samme Morgen, og et Par Timer før
                            fik S. en Kugle. To Prøjsere havde faaet fat i vor Hornblæser og vilde
                            tage ham til Fange, saa kom vor Fløjmand, en stor, stærk Bondekarl fra
                            Gjørsløse ved Frederiksborg og sagde nok saa tørt, «den gaar it», og saa
                            slog han begge Prøjserne ihjel med Kolben og reddede sig selv og
                            Hornblæseren. Det var i det hele rædsomt at se mangen Kammerat her, som
                            blev liggende saaret og tiggede og bad saa ynkeligt, for at vi skulde
                            tage dem med os.Vi maatte altsaa tilbage igennem Skoven og over en Mark og kom ind til
                            Kjær By. Jeg gik ind i en Gaard aldeles roligt og fyldte min Flaske med
                            Vand, vi var kun 2 eller 3 Mand i Gaarden, og i det samme saa kom
                            Prøjserne, men vi tog os rigtignok i en Fart en Udgangsbillet igennem
                            Haven og naaede lykkelig Kompagniet. Det gik nu ganske piano ad Ulkebøl
                            til, en Gang imellem holdt vi stille ved et Hegn og formerede Kæde, men
                            det var i Grunden 3. Regiment, som sloges bedst her. I3 Timer gik de fra
                            Hegn til Hegn og opholdt Fjenden, indtil vi kunde modtage ham ved
                            Ulkebøl Kirke. —Det var et storartet Skuespil, der frembød sig for os her, Baraklejren
                            ved Sønderborg brændte foran os, og bagved brændte den storartede
                            Baraklejr ved Ulkebøl; det er den mest storartede Ildebrand, jeg
                            nogensinde har set. Vi blev stillet op i en Kæde mellem begge Lejre i en
                            Rugmark. Her skulde vi opholde Prøjserne, og saaledes skulde det gaa
                            hele Vejen, medens Trænet udskibedes fra Kegenæs. Prøjserne lod ikke
                            vente paa sig, men da de laa dækket bag Gærder, og vi stod paa aaben
                            Mark, saa maatte vi naturligvis tilbage. Her faldt ogsaa mangen
                            Kammerat; min Sidemand H. faldt her, han fik en Kugle ind i Ryggen under
                            Tornystren, den gik ud igennem Maven paa ham, og en Blodstraale stod ud
                            af begge Huller. Han faldt straks om, men da han var meget afholdt, saa
                            tog to Mand ham og slæbte ham med sig, men til sidst kunde han ikke mere
                            og sagde: «Lad mig ligge, jeg kan ikke mer, skriv til min Moder». Da vi
                            siden kom til Faaborg, skrev jeg til hans Moder, da vi gensidig havde
                            lovet hinanden det, og jeg har senere maatte skrive en Gang til hende,
                            da jeg fik Breve fra hende, hvori hun naturligvis var meget fortvivlet.
                            Han var Søn af en Godsforvalter.Da vi skulde tilbage, skulde vi over en bred Grøft, som var fuld af Vand.
                            Foran mig gik en, som jeg saà faldt i den og blev aldeles gennemblødt,
                            jeg kunde ikke lade være at le ad ham og tænkte, at jeg skulde nok gøre
                            mine Sager bedre. Jeg tog derfor Tilløb og sprang til, men Jorden paa
                            den anden Side var aldeles blød, saa jeg gled nok saa nydeligt ned i
                            Vandet og blev aldeles vaad til Knæene, men det gjorde jo ikke noget
                            under saadanne Forhold. Vi gik over imod de brændende Barakker. Jeg gøs
                            for den Tanke, at vi mulig skulde igennem dem, men heldigvis gik vor
                            Løjtnant udenom paa den Side, hvor Vinden bar fra.Det var et storartet Syn, alle Barakkerne var der stukket Ild paa, kun to
                            Barakker stod endnu paa Grund af, at det var Marketenderbutiker; disse
                            Folk var straks løben deres Vej, og Butikerne blev naturligvis
                            udplyndrede, en Soldat stod inde og skænkede halve Bajere i Masse, én
                            løb med en lang Spegepølse, en anden med 4 Flasker Vin; Løjtnant S.
                            reddede sig en tyk Endeskive med bart Smør, og da han triumferende viste
                            den frem, saa kom en anden Løjtnant, og idet han løb forbi, tog han den
                            fra ham. Nogle kom løbende med Spegesild, andre med Svejtserost; det er
                            underligt, saa rolig man kan være under et Slag, thi Kuglerne fløj
                            stadig imellem os under alt dette.Der kom en løbende med 12 Bundter Svovlstikker og spurgte, om ingen vilde
                            have dem. «Jovel», sagde Løjtnant S., «stik Ild paa Bulen!» I en Fart
                            blev det ene Bundt strøget og lagt sammen med de andre og lagt op i
                            Halmtaget, og Butiken brændte lystigt, da vi gik tilbage. Ved Barakkerne
                            boede en Fotograf, hans Atelier brændte ikke, han blev rolig liggende i
                            sin Seng og fotograferer rimeligvis nu Prøjserne.Fra Ulkebøl gik vi ganske rolig i Retning af Hørupkirke; vi haabede at
                            blive udskibede ved Høruphav. Den Mand, som havde reddet de 4 Flasker
                            Vin, var kommen bort fra sit Kompagni, og kommen ind imellem os, og han
                            maatte jo give noget ud. Vi var et Par Stykker, som fik den ene Flaske,
                            Proptrækker havde vi ikke, saa slog vi Halsen af Flasken og drak deraf,
                            Løjtnanten med. Vi traf her 2 Kanoner; hvis vi ikke havde faaet dem til
                            at trække med os, saa var de bleven tagne; Prøjserne var ikke alene bag
                            os, men ogsaa paa Siden af os.Da vi kom ned til Hørup, drejede en Vej til højre ned til Havnen og en
                            til venstre, som førte op i en Skov og gik ad Kegenæs til. Vi skulde
                            have gaaet ad Vejen til venstre, men vi havde mer Lyst til at udskibes
                            ved Høruphav end at gaa 1½ Mil endnu for at naa Kegenæs. Vi fik derfor
                            vor Løjtnant til at gaa til Høruphav, og det var vort Held, thi kort
                            efter kom en Dragon sprængende og meldte Oberst B., at alle de, som var
                            i Skoven, var tagne til Fange, omtrent 500 Mand.Ved Høruphav var der imidlertid ikke en eneste Baad. Det var gode
                            Udsigter, foran os saà vi den slagne Landevej til Kegenæs, og der gik
                            Masser af Soldater, men vi var de bageste af de allerbageste. Vi travede
                            godt ud, og naaede et Regiment, jeg tror det var 10de, og nu fulgte vi
                            et Stykke med dem, saa fik de Ordre til at indtage en Fægtningsstilling,
                            og vi skulde gaa videre. 10. Regiment formerede Kæde paa den ene Side af
                            Vejen langs et Gærde, paa den anden Side af Vejen var 2 Kanoner opkørt,
                            som knaldede løs. Naar de saa havde opholdt Fjenden en Tid, saa gik
                            Regimentet først tilbage og Kanonerne sidst, saa var der et andet
                            Regiment og 2 andre Kanoner, som havde indtaget en lignende Stilling bag
                            det næste Gærde, og saa begyndte de at knalde væk, saaledes gik det hele
                            Vejen.Prøjserne var imidlertid holdt op med at forfølge. Vi marcherede langsomt
                            ad Kegenæs til; hvert Øjeblik gjorde vi Holdt, og lagde os ned i Grøfter
                            eller paa Landevejen for at vente paa Prøjserne, men de kom ikke. Jeg
                            havde stadig godt af mit halve Pund Chokolade. En havde et Stykke kogt
                            Kød, deraf fik jeg en Mundfuld. Marchen generede mig ikke, min Tornyster
                            og Chako havde jeg kastet og følte mig en Del lettere derved. Endelig
                            saà vi da det forjættede Land, Kegenæs ...Den danske Generalstabs Værk fortæller (III, pg. 218)
                                kortfattet om 18. Reg. 3. Kp., at det«tog
                                Stilling i Nørremark Skovs vestlige Udkant».
                                3. og 6. Kp. havde 6 fjendtlige Kompagnier overfor sig, af hvilke5 angreb i Fronten, I i højre Flanke ... Stillingen i Skovudkanten
                                maatte opgives, og Tilbagetog tiltrædes. Under dette synes det at
                                være lykkedes Fjenden— i det med levende
                                Hegn og høje Kornmarker opfyldte Terræn— uset at komme frem i Ryggen paa Kompagnierne. Derved blev
                                Modstanden brudt ... Resten af Kompagnierne trak sig tilbage i
                                sydøstlig Retning mod Kjær By ... »VII.Uddrag af et Brev om Kampen paa Als, fra den fra «En københavnsk Familje
                            » i nærv. Værks I. Del kendte Student og Reserveløjtnant Erik i 18.
                            Infreg. I. K.Sølyst pr. Faaborg, d. I. Juli Aften.Kære Fader!Resultatet af Kampen kender du allerede nu, du véd at Prøjserne udførte
                            det mest usandsynlige, du véd, at jeg lever i god Behold, og det trods
                            den heftige Ild, hvori vi var, hvilket du kan se deraf, at vi mistede 2
                            Officerer og over 100 Mand, saa at jeg er den eneste Officer tilbage af
                            Kompagniet. Og skønt Resultatet var saa sørgeligt, saa maa jeg dog sige,
                            at det har været den interessanteste Kamp, jeg har oplevet; for første
                            Gang følte jeg det romantiske ved en Kamp, men jeg forklarer det deraf,
                            at vi ikke var deprimerede af Kulden eller Bombardementet, men mødte med
                            næsten friske Kræfter — og saa af en Ting til, og det var, at vi gik
                            fremad, vi hørte for
                            første Gang et «Avancér», og fremad gik det med rungende danske Hurraer,
                            saa at Prøjserne veg fra Hegn til Hegn, fra Hus til Hus. — Men jeg vil
                            søge at give en detailleret Fremstilling af det hele, for at du kan
                            sætte dig ind i det alt sammen. —Den 28. Juni om Aftenen skulde vi paa Arbejde, og idet jeg gik fra
                            Sundemark Barakker sagde jeg, aldeles uden at tænke paa noget, til
                            Peter: «Hør! Bliver der Aliarm, saa pakker du alt ind og sætter
                            Kufferten paa Karren og selv følger du med Trænet!» Vi rykkede da ud, og
                            jeg blev placeret lige over for Sandbjerg Slot. Natten gik roligt, idet
                            vi skød 3 Skud fra Nordre Rønhave Batteri, medens de kun svarede med et
                            eneste. Omtrent Kl. 2½, da det begyndte at dages, og vi derfor lige
                            straks skulde hjemad, stod jeg netop og talte med Løjtnant S., og han
                            «vilde vædde paa, at der vilde gaa 8 Dage, inden Prøjserne var færdige
                            med Forberedelserne til Overgangen», da vi paa en Gang begge raabte:
                            «Men hvad er det!» Der bevægede sig nemlig en Ildlinje frem ad
                            Vandskorpen, saa at det i Frastand saà ud som en Masse elektriske
                            Gnister, der i en aldeles lige Linje bevægede sig fremad; samtidig
                            dermed saà vi fra hele Storskoven en voldsom Blinken af Skuddene,
                            ledsaget af den saa bekendte, skrattende Lyd. Vi tog da Tøjet paa, og da
                            vor Ordre lød paa at samles paa Alarmpladsen ved Fiskebæk, saa løb vi
                            tilbage, ved hvilken Lejlighed 4de Regiment haanede «dem med Chakoerne»,
                            men jeg tror nok, at vi
                            paa et andet Stadium af Kampen viste, at vi dog ogsaa kunde gaa paa.Vi samledes paa Alarmpladsen, og vi kunde nok mærke, at det ikke var
                            deroppe, som det skulde være; snart kom der Ordre til, at vi skulde
                            rykke frem til Assistance for 4. Regiment, og da vi lige var marcheret
                            ind paa en Kløvermark, havde vi Prøjserne med deres Kugler lige paa os.
                            Vi løb da tilbage bag Hegnene, hvor Kompagnierne blev ordnede, og hvor
                            vi holdt Fægtningen staaende i en Tid, skøndt Prøjserne gik paa os med
                            Stormkolonner, ledsagede af Tromme og Horn; tilsidst tvang de os ved en
                            omgaaende Bevægelse til at retirere; vi havde dem her paa 5 Skridt, og
                            trods det blev der i Løbet til det næste Gærde ikke en Mand beskadiget.
                            Selv var jeg ikke aller yderst da, men V. og L. havde det Held; men en
                            anden Gang — jeg husker ikke, om det var før eller senere — havde jeg
                            dem paa en halv Snes Skridt, hvilket er det nærmeste, jeg endnu har
                            været dem; jeg ærgrede mig ved den Lejlighed over en tyk, skutrygget og
                            vraltende, prøjsisk Officer, der løb frem mod os, uden at det lykkedes
                            os at skyde ham.Snart herefter blev Kaptajn B. saaret, og havde det ikke været galt før,
                            saa blev det det nu; thi Kaptajnen løb selvfølgelig tilbage, og en Masse
                            af Folkene troede at skulle følge ham, indtil jeg endelig af M. fik at
                            vide hvad der var i Vejen, og at jeg maatte overtage Kommandoen. Jeg
                            raabte da: Holdt! og peb og brølte, og brølte og peb; men de, der havde
                            fulgt Kaptajnen, var saa langt fra mig, at det var mig umuligt at samle noget. Kun en
                            50 Mand fik jeg skrabet sammen, og idet jeg søgte at finde Forbindelse
                            med de andre Afdelinger, mødte jeg 7de Kompagni, der sagde, at der var
                            givet Ordre til Fremrykning. Bajonnetten kom da paa, og fremad gik det
                            med Hurra. Prøjserne stak af, deres Skyttekæde gjorde omkring, saa det
                            var en Lyst at se paa, og vore Jenser leverede nogle Hurraer, der var
                            regederlige. Det var egentlig dette Stadium af Kampen, jeg fandt
                            interessant, tilmed da Situationen mindede mig saa meget om Billederne
                            fra forrige Krig; saaledes vadede vi i Rugmarker, der var højere end os
                            selv, og sprang over Gærderne og var muntre og glade.Ikke desto mindre led vi meget under Fremrykningen; saaledes kan jeg
                            huske, at der i et Nu blev 3 Mand saaret lige ved mig, og af dem var M.
                            den ene; min ærede F. fik ogsaa en lille Rift i Frakken, og da han
                            troede sig død, saa smed han alt, hvad han ejede og havde og kom
                            saaledes hel og holden tilbage. Fra nu af gik vi hele Tiden tilbage, men
                            vi havde ogsaa lidt betydeligt, saaledes er alene af 1ste Kompagni I
                            Kaptajn saaret og I Løjtnant falden, foruden over 100 Underofficerer og
                            menige. —Du har da denne Gang faaet dit Ønske opfyldt, at jeg maatte føre
                            Kompagniet i Ilden, og selv var jeg virkelig glad derfor, især da vi gik
                            fremad. Flere af Folkene ved Regimentet har blodige Bajonnetter, og
                            flere Officerer er saarede i Nærkamp; selv var jeg ikke i virkeligt
                            Haandgemæng, men Løjtnant J. blev saaret af Kolbeslag, og skøndt han raabte Pardon,
                            vilde Prøjseren dog desuden gennembore ham, men en Jens kom ham i
                            Forkøbet og jog ham Bajonnetten i Maven, og da han saa faldt, men ikke
                            vilde ligge saa rolig, som Jens ønskede, saa stak han ham et Par Gange
                            til — saa fortæller i det mindste Øjenvidner. Major W. er set kæmpe som
                            en rasende, men derpaa at blive overmandet; endvidere er saarede og døde
                            i alt 9 Officerer af Regimentet.Paa Retræten ved Hørup talte jeg med en fangen Prøjser, der var pærefuld,
                            han vilde nu «stritten für Dannemark», og rev i den Anledning sin
                            Kokarde af, men et saadant Svin har jeg aldrig set!Uden at blive forfulgt naaede vi Kegenæs, og efter 2 Timers Forløb kom vi
                            ombord i Frederik VI, hvor Søofficererne modtog os venligt og gav os
                            alt, hvad de havde af Madvarer og om Aftenen desuden Madrasser og Tæpper
                            ...I har nu faaet en lille Beskrivelse om Begivenhederne, men mange smaa
                            Episoder, som f. Eks. at Prøjserne gennemborede en syg af vore, der laa
                            bag et Gærde, at en Mand fik en Kugle i Brystet lige idet han talte med
                            mig o. m. a. er her ej Lejlighed til at omtale ...En Ting stoler jeg paa, og det er, at Regimentet har bevaret sit Navn,
                            thi det er min Overbevisning, at vi sloges ganske godt, og selv har jeg
                            aldrig været saa godt oplagt som den Dag. —Om 18. Reg's I. Kp. hedder det hos Genstb. (III, pg.
                                220), at det deltog i sin Bataillons«heftige
                                Kamp» mod mere end 2 fjendtlige Batailloner mellem«mandshøje Kornmarker og talrige levende Hegn».« Trykket i begge Flanker og
                                i Kamp med en betydelig Overmagt, formaaede Batailloncji ikke at
                                holde Stand ... gik tilbage til en Stilling paa begge Sider af Kjær-
                                Ulkebøl Vejen ...» Den unge Løjtnants Brev
                                viser jo fra først til sidst den fortrinligste Stemning under og
                                efter Dagens sørgelige Begivenheder. Ret interessant er en
                                Sammenligning med III af«Første Gang i
                            Ilden», som er skrevet af en dannet Menigmand
                                fra samme Kompagni.En Rytterkorporal i Felten.Uddrag af en Dagbog paa 316 Kvartsider, ført regelmæssigt, saa at sige
                        dagligt, fra Afmarchen d. 3. Decbr. 1863 til Hjemkomsten til Garnisonen, d.
                        6. Decbr. 1864. — Dagbogen førtes under Krigen paa løse Ark Papirer og i en
                        saa sammentrængt Skikkelse som muligt; med passende Mellemrum blev disse
                        Optegnelser sendt hjem og umiddelbart efter Krigens Slutning renskrevne og
                        sat fyldigere i Stil.Forfatteren er en 24aarig Korporal i 5. Dragonregiment, Husmandssøn fra Fyen,
                        indtil Indkaldelsen i Militærtjenesten Hustømrer paa Landet; forlod senere
                        Tjenesten som Sergent og Berider. — Almueskolens Uddannelse, suppleret med
                        den som Underkorporal modtagne Undervisning i elementære Fag.I Midten af December 1863 er Regimentet naaet et Stykke
                            ned i det slesvigske, og Korporalen optegner d. 16. Decbr.:Som tidligere bemærket spiller Alkovesenge en temmelig betydelig Rolle som
                        natlige Gemmesteder for de gode Slesvigeres slumrende Legemer, saaledes
                        ogsaa her. Ved Ankomsten viste min Vært mig to saadanne Senge i Dagligstuen
                        og spurgte mig, om jeg kunde sove i den ene og de to Dragoner i den anden,
                        hvori jeg indvilligede, saa meget mere som der ikke var Udsigt til at
                        erholde noget bedre.Aftenen tilbragtes i Dagligstuen sammen med Familjen. Da Klokken blev henad
                        10, begyndte jeg saa smaat at tænke paa Sengen, og det varede ikke længe,
                        før Fatter og Mutter fik samme Længsel; men i Stedet for, som jeg havde
                        ventet, at gaa til Ro i et andet Værelse, aabnede hun endnu en Alkoveseng og
                        tillige med Manden begyndte Afklædningen efter først at have bragt et Barn
                        til Ro i en Vugge; men ikke nok hermed, Pigen aabnede en saakaldet Slagbænk
                        og begyndte at lave sig til Rette.Jeg saà lidt paa dette, en saadan Familiaritet havde jeg endnu aldrig været
                        i, men snart blev det mig klart, at vi alle skulde have fælles Soveværelse;
                        jeg fandt mig rolig i det uundgaaelige og begyndte Afklædningen; nu skruede
                        Mutter Lampen en Ubetydelighed ned, for at de mulige Blottelser ikke skulde
                        blive altfor iøjnefaldende. Snart stod vi alle i dybeste Negligé, uden at
                        sige et Ord, skelende til hverandre; saa forsvandt den ene efter den anden i
                        de respektive Alkover, indtil Pigen endelig ene til sidst slukker Lampen og
                        gemmer sig i sin Slagbænk.Efter en Stund at have tænkt paa dette, hørte jeg den ene efter den anden
                        udstøde visse Lyde, der var Tegn paa en blid Henslumren i Søvnens Arme,
                        navnlig leverede Fatter og Mutter en fortrinlig Duet, endogsaa, som jeg
                        tror, i Mol.Det er ganske pudsigt at finde et mere end to hundrede Aar
                            gammelt Sidestykke til denne danske Dragonkorporals Forbavselse over
                            Slesvigernes familiære Alkovesenge i den polske Rytterofficer Jan Paseks
                            Erindringer fra 1659. Han skriver (pg. 32 i S.Rosznecki's danske Udgave):«Sengestederne er
                            skndt ind i Væggen ligesom et Skab, og ovenpaa dynges der en forfærdelig
                            Masse Dyner. De sover nøgne, som deres Moder har skabt dem, og anser det
                            ikke for nogen Skam men klæder sig af og paa i hverandres Nærværelse og
                            undser sig ikke engang for en fremmed men tager alle deres Klæder af ved
                            Lys.» —Den 26. Januar giver et Møde med«16.
                        Infanteriregiment, der marcherede mod Nord» Kavaleristen
                            Anledning til nogle Betragtninger over«Fordelen ved at være ridende
                        under de forhaandenværende Forhold, navnlig med saadant Føre som i Dag.»Vejene er overalt saa optraadte, at det øverste Lag af et lille Kvarters
                        Tykkelse er en aldeles jævn og tynd Vælling, som ved hvert Skridt lukker sig
                        om «Jensernes» Fødder og rimeligvis er dem til megen Gene. Har Dragonerne
                        ogsaa deres Heste at passe, saa er det intet i Sammenligning med hvad
                        Fodfolket maa døje under anstrengende Marcher; ikke at tale om mange andre
                        Fordele, Rytteren har. Rytteriet kommer saaledes aldrig til i ublid Aarstid
                        at ligge længere Tid under aaben Himmel, thi Hestene kan ikke udholde dette
                        saa længe som Folkene, hovedsagelig fordi Folkene dog altid paa en eller
                        anden Maade kan konservere sig lidt, medens Hestene er henviste til den
                        Pleje, der ydes dem; ligeledes kan Rytteriet ogsaa i Kantonnement have flere
                        Bekvemmeligheder end Fodfolket, derved at der aldrig er saa mange paa et
                        Sted. j.
                            Dragonregimentet havde i længere Tid Kvarter hos en tysktalende og
                            tysksindet Befolkning, der i Begyndelsen forholdt sig meget kølig til de
                            danske Soldater. Men paa Opholdets sidste Dag indføres følgende Linjer i
                            Dagbogen:Søndag d. 31. Januar.Efter nu at have været her saa længe, var der for mange indtraadt saadanne
                        Forhold, som gjorde Afskeden tung, ikke alene for de bortdragende, men ogsaa
                        for de tilbageblevne. Som jeg et Sted tidligere har bemærket, kunde eller
                        vilde min Værtinde ikke tale et dansk Ord, men efterhaanden viste det sig,
                        at hun baade kunde og vilde. Jeg sagde saa tidt for Spøg til hende, at det
                        var forbavsende hurtigt, hun havde lært vort Sprog, da hun dog fra
                        Begyndelsen var saa total fremmed for det, hun lo saa ad det og svarede, at
                        da hun lærte os at kende og saa, at vi var meget fredsommelige Mennesker,
                        kom hun snart til at holde af os, uanset at vi var danske Soldater, og det
                        gjorde hende hjertelig ondt nu, da vi skulde rejse, og end mere, da vi havde
                        en saa usikker Skæbne for os. Lad hende være tysk eller dansk, ligemeget,
                        hun var en af de flinkeste og omgængeligste Værtinder, jeg har haft. Vi har
                        nu været her i 44 Dage og er selvfølgelig pligtige at betale for Kosten, men
                        jeg, i det mindste, maatte intet give og blev endda ved Afskeden forsynet
                        med mange Smaanødvendigheder; for dette og mere er jeg dem Tak og
                        Ihukommelse skyldig til sildige Tider. Der tilføjes endnu
                            en diskret affattet Linje, somindeholder et lille Perspektiv: «Ogsaa af en anden
                        Grund vil jeg mindes Byen Oxager!»Krigen begynder ... og Natten mellem d. 2. og 3.Februar blæses til«hurtig Udrykning». Herom hedderdet i Dagbogen:Vi afholder hjemme i Garnisonen undertiden Øvelse i hurtig Udrykning, man
                        skynder sig da hvad man kan og tror dermed ogsaa at kende hvad hurtig
                        Udrykning vil sige, men dette er saa langt fra Tilfældet, at vi, da saadant
                        i Nat skete, gererede os, som om vi aldrig før havde hørt det Signal.
                        Forstyrrelse og Forvirring, Løben hid og did var den umiddelbare Virkning;
                        en betydelig Aarsag hertil var jo rigtignok de højst uheldige
                        Omstændigheder, under hvilke Alarmeringen skete saasom midt om Natten, i
                        absolut Bælgmørke, øsende Regnvejr og forrygende Storm, og dertil Uvished om
                        Fjenden maaske staar for Døren.Jeg glemmer aldrig det Indtryk, som det gjorde paa mig, da jeg om Natten Kl.
                        I vækkedes, ved at en Trompeter tæt udenfor Vinduerne blæste til hastig
                        Udrykning. Jeg, og de andre med mig, for op, og enhver søgte sine Klæder,
                        men ingen gav sig Tid til at tænde Lys. Om Aftenen havde vi ikke været
                        forsigtige nok til at lægge Klæderne saaledes til Rette, at de let kunde
                        findes; dette havde til Følge, at ingen kunde finde sit eget Tøj, men i
                        Ophidselsen end mere blandede det alt sammen.Efter flere forgæves Forsøg lykkedes det mig endelig at faa saa megen Ro
                        bragt til Veje, at vi fik tændt Lys — men hvilket Syn! — Alt var rodet imellem hverandre paa Gulvet,
                        Sengklæder, Gangklæder, Støvler, Armatur, ladte Pistoler og Karabiner,
                        skarptslebne Sabler, Husgeraad af alle Slags, selv et Spejl, der
                        selvfølgelig var i tusind Stykker, ikke at tale om en væltet Spand med Vand.
                        Endelig fik enhver nogenlunde sine Sager samlede, og nu maatte der hurtigst
                        muligt tænkes paa at faa Hestene sadlede og komme paa Pladsen. Hvorledes
                        dette endda, saa hurtig som Tilfældet var, lod sig gøre, kan jeg næppe
                        forklare mig, især da alt skete i næsten fuldstændig Mørke. Havde man ogsaa
                        en Lygte, saa kunde den næsten ikke holdes tændt i dette rædsomme Vejr.Omsider blev Eskadronen samlet; men det viste sig umuligt at kunne marchere i
                        dette Mørke, hvorfor der blev rekvireret Folk til Ledsagelse med tændte
                        Lygter. Eskadronens Ordre lød paa at stille ved Bollingsted, hvor alle
                        Eskadronerne skulde møde og Regimentet derfra føres samlet til Danevirke.
                        Paa Vejen til Bollingsted kom vi igennem en By ved Navn Langsted, hvor ogsaa
                        Dele af Regimentet havde Kantonnement. Det var endnu saa mørkt, at vi intet
                        kunde se uden de Folk, som gik foran med Lygterne; vi maatte derfor aldeles
                        overlade til Hestene at finde de Steder paa de forøvrigt daarlige Veje, hvor
                        der var bedst at gaa. Det er en temmelig naturlig Følge, at dette ikke altid
                        lykkedes fuldstændig; ikke saa sjeldent gik en Hest fejl og faldt i Grøften
                        eller snublede i de dybe Hjulspor, hvorved Rytteren bragtes i umiddelbar
                        Berørelse med Uføret, men
                        slige Smaating toges ikke i Betragtning, Marchen fortsattes, om end kun
                        langsomt, til Bollingsted, hvor vi maatte holde henved en Timestid, til alle
                        Eskadronerne var samlede og Regimentet da Kl. 4½ kunde afmarchere.Fra Bollingsted gik Marchen til Lille-Danevirke. Det var nu næsten bleven
                        Dag, skønt vi kun havde tilbagelagt ca. 3 Mil; men de uheldige Forhold havde
                        bevirket, at der var medgaaet saa lang Tid ... Têten af Regimentet var nu i
                        Nærheden af Skandserne, medens de bageste endnu var ⅛ Mil længere bagud; paa
                        Vejen, hvor vi endnu marcherede, blev der givet Signal til at formere
                        «Firer» og Ordre til at tage Overtrækket af Standarterne; vi troede, at vi
                        med det samme skulde i Engagement; lidt efter blev der blæst «med Firer
                        omkring» og gaaet lidt tilbage, derpaa frem igen, og atter tilbage, saaledes
                        gik vel en Timestid uden at det blev til Alvor ... Henad Kl. 10 blev
                        Regimentet ført lidt længere mod Vest, hen paa en Mark tæt ved ovennævnte
                        Barakker; her blev der givet Lov til at sidde af Hestene og delvis at fodre,
                        dog kun i smaa Afdelinger paa Tiden.Det var en meget uheldig Plads, vi holdt paa, det var en lavtliggende Mark,
                        hvor der i Efteraaret var saaet Rug, men nu i den stærke Tø var Jorden saa
                        opblødt, at Hestene traadte saa dybt i, som der havde været pløjet. Efter et
                        Par Timers Forløb var det næsten ikke længere mulig at vade gennem det dybe
                        Mudder, og hvad det ikke havde været slemt, saa blev det, da der, for at
                        give Hestene Bevægelse, begyndtes paa Manøvrering. Hele Morgenen og Formiddagen vedblev det at
                        regne, og vi var selvfølgelig aldeles gennemblødte. Først ved Middagstid
                        hørte Regnen op, dog uden at det blev saaledes, at det kunde tørre lidt paa
                        Klæderne. En anden Ulempe begyndte nu ogsaa at vise sig i Form af Sult; kun
                        meget faa havde været saa fremsynte om Aftenen at forsyne deres Spisekammer
                        en Smule, thi om Morgenen i Skyndingen havde vist ingen haft Tid til at
                        tænke paa Mad, end sige faaet noget med. Imidlertid hjalp vi hverandre lidt,
                        saa Klokken blev omsider 4; da kom der Ordre til, at Regimentet kunde bryde
                        op og gaa tilbage i Kantonnementet. Fjenden var nu rolig og der ventedes
                        ikke mere Angreb denne Dag. Men vi var ikke kommen ret langt, før en
                        Ordonnans indhentede Regimentet og gav Ordre til at vende om, da Forposterne
                        foran Stillingen angrebes; men før vi kom tilbage paa Pladsen, var det
                        allerede forbi og havde kun været en mindre Alarmering af et Par fjendtlige
                        Kompagnier. For anden Gang begyndte vi Tilbagemarchen, denne Gang med mere
                        Held, idet vi kom til Eggebæk Klokken henad 10, rigtignok i en jammerlig
                        Forfatning, og desværre var der i de daarlige Kvarterer kun ringe Udsigt til
                        at komme lidt paa Fode igen; navnlig kom det an paa at faa lidt at spise og
                        Klæderne tørrede. Før der aftroppedes, fik vi Ordre til at stille i Morgen
                        tidlig Kl. 4. Saaledes svandt den første Dag af Felttoget; en bitter
                        Forsmag, saa meget mere som vi endda ikke havde været i Træfning! —Den 4. Februar.... Som allerede antydet, er der mellem Kantonnementet og den Plads, hvorpaa
                        vi om Dagen holder, ca. 3 Mil, som marcheres Morgen og Aften. Hestene vil
                        ikke i Længden kunne udholde den Tur, især da Hviletiden om Natten er saa
                        kort og Forplejningen tarvelig, og tillige om Dagen staa paa et Sted og
                        fryse i mange Timer.Ved Middagstid var vi lige ved at komme i Træfning, i det mindste var vi da
                        kommen frem og i Stemning. Ved nævnte Tid modtog 4. og 5. Eskadron Ordre til
                        at angribe et fjendtligt Batteri, der havde protset af foran Stillingen og
                        truede med at genere os meget; men da vi kom frem mellem Skandserne, saà vi
                        Batteriet protse paa og køre bort, og vi kom altsaa ikke videre, men red
                        tilbage igen til Regimentet ved Barakkerne ...Fredag den 5. Februar.Samme Tur til samme Tid i Dag som de foregaaende Dage, men i Løbet af Natten
                        har Frosten tiltaget, saa det er tørt, og paa mange Steder er Vejene glatte
                        og vanskelige at passere, en Følge af den hyppige Vekslen af Frost, Sne og
                        Tø. Alligevel var vi paa den sædvanlige Plads Kl. lidt over 8.I Dag holdt vi hele Dagen stille, heller ikke har der været Træfning af
                        videre Betydning, thi vi har kun hørt meget faa Kanonskud med lange
                        Mellemrum. Vi er selvfølgelig meget nysgerrig efter at vide, hvorledes
                        Forholdene i det hele taget staar, men det er forbunden med temmelig store
                        Vanskeligheder at erholde nogen paalidelig Oplysning, da Ordonnanserne er de eneste, der véd lidt
                        og det endda ofte meget lidt, og dertil er det ikke let at faa fat paa dem,
                        thi naar de rider med tjenstlige Overbringelser, maa de ikke standse for at
                        fortælle Nyheder. Vi véd derfor ofte meget mindre Besked end
                        udenforstaaende. Kl. 4½ brod vi op for at gaa i Kantonnement. Jeg har i Dag
                        og navnlig i Eftermiddag lagt Mærke til, at en usædvanlig stor Mængde
                        Ordonnanser har færdedes her omkring, lige som ogsaa flere høje Officerer er
                        redne her forbi, jeg slutter heraf, at der er noget i Gære, men hvad, vides
                        naturligvis ikke, men jeg antager et Udfald et eller andet Sted fra den
                        faste Stilling. Jeg bestyrkedes i denne Tro, ved at vore egne Officerer, d.
                        v. s. de højere, under Hjemmarchen red sammen og talte ivrigt; hvad der
                        omtaltes, kunde jeg ikke i Forbimarchen forstaa ...Lørdag den 6. Februar.Altsaa stillede vi Kl. I, som Ordren i Aftes lød. Det var endnu uforandret
                        Snestorm, dog blæste det næppe saa meget, men til Gengæld var Pladsen, vi
                        holdt paa, en aldeles nøgen Mark uden Spor af Læ. Ikke, som vi havde troet,
                        kom vi straks til at marchere, men i Stedet for blev der siddet af Hestene
                        og givet Ordre til at fodre. Tiden gik, Klokken blev mellem 2—3, da ankom
                        efterhaanden de andre 5 Eskadroner og ligesom os opmarcherede paa Marken for
                        at fodre. Atter gik der nogen Tid, men det lod ikke til, at der endnu skulde
                        være Tale om Opbrud, efterhaanden blev det mere besværligt at holde dette
                        ud, især da Snestormen oven i Købet tog til. Folk og Heste var trætte og
                        søvnige, begge kastede sig i
                        Sneen trods Kulden og sov snart ind, der laa saaledes store Dynger af
                        sovende Folk, næsten helt tilsneede, vi maatte (Befalingsmændene), skønt
                        selv trætte og søvnige, anstrenge os til det yderste for at vække de
                        sovende, hvad der kun med megen stor Besvær lod sig gøre, thi i modsat Fald
                        vilde de ufejlbarlig have sovet ind i Evigheden. Det var haardt at holde her
                        til Kl. 6½.Ved den Tid ankom 3. Dragonregiment Syd fra, og vi blev sat i March, ikke,
                        som vi havde ventet, mod Syd, men i Stedet for mod Nord ... Kun meget
                        langsomt gik det fremad, saa at vi først Kl. henad 3 havde tilbagelagt den
                        næppe 4 Mil lange March.Ved Middagstid ophørte det med at sne, og Stormen lagde sig, men derimod blev
                        det en stærk, klar Frost. Uagtet at Snevejret har varet siden i Aftes, er
                        der dog ikke kommen saa meget Sne, at den egentlig hindrer Færdselen, kun
                        hist og her er Smaarevler sammenblæste. Paa Ellund Mark ved Siden af
                        Landevejen opmarcherede Regimentet og blev holdende en halv Timestid. 3.
                        Regiment kom lidt bag efter og tog Stilling noget bag os henimod Byen
                        Ellund.Medens vi endnu holdt der, ankom Infanteriet og ligeledes opmarcherede paa en
                        Mark i Nærheden. Det var forøvrigt ynkværdigt at se disse Troppers March,
                        kun med stor Besvær slæbte den største Del sig frem, og saa snart der
                        gjordes holdt, smed de sig ned uden Hensyn til Tid eller Sted ... Men blandt
                        alle Uforstaaeligheder var det dog allerværst, da der lidt efter kom Ordre til at gaa i
                        Kvarter men forinden at udstille Forposter mod Syd. Naar nu hertil kommer
                        den højst koncentrerede Indkvartering i Ondaften Kro og Mølle samt nogle
                        Smaasteder der tæt ved, skulde 2 Eskadroner (4. og 5.) indkvarteres, saa
                        forstaar man let, at den Situation var vanskelig at klare, da det aldrig
                        kunde falde nogen ind, at Danevirke kunde være forladt.Indkvarteringen iværksatte man, rigtignok med megen Besvær, thi at faa Plads
                        til 300 Dragoner og Heste i disse faa Steder, var ikke nogen let Sag,
                        imidlertid var det dog lykkedes de fleste at komme i Hus, men før de sidste
                        endnu var kommen ind, hørtes med et en temmelig heftig Skydning ikke meget
                        langt borte i sydøstlig Retning, og paa samme Tid ankom en Ordonnans med
                        Ordre til Udrykning. Han fortalte hvad der var sket, at DanevirkeStillingen
                        var forladt sidste Nat Kl. I, altsaa ved den Tid, da vi i Morges stillede
                        ved Eggebæk. Nu blev det hele os klart, nu kunde jeg forstaa de hidtidige
                        Uforstaaeligheder. Men det var en nedslaaende Underretning det Haab, som
                        hidtil havde holdt Stemningen oppe, var med et bristet, alt syntes tabt, og
                        Modløsheden var saa meget større, som Slaget kom ganske uventet.Vi kom altsaa til Hest igen, gik et Par tusind Alen i nordøstlig Retning over
                        mod Ellund, hvor Regimentet havde Alarmplads, her forblev vi indtil videre
                        ... Henad Kl. 10 begyndte det igen at sne og storme.Søndag den 7. Februar (Fastelavn).I Aftes fik vi Ordre til at holde paa Alarmpladsen i Dag Kl. 5, hvis vi ikke
                        alarmeredes i Nat. Ved Ellund holdt Regimentet fra Kl. 5 til 8, da dette
                        tilligemed 3de afmarcherede mod Nord til Søest. Det var en meget uhyggelig
                        March, tildels glat Føre, Sne og Storm, meget koldt, kun langsomt kom vi af
                        Sted, hvert Øjeblik gjordes Holdt; men værst af alt var dog Modløsheden og
                        den nedslaaede Stemning, som overalt gjorde sig gældende. Ved Bov passerede
                        vi 5. Infanteriregiment, som dér havde indtaget en Stilling og udstillet
                        Vedetkæde paa Højderne Syd for Byen. Ved Bommerlund holdt vi i længere Tid,
                        dels for at fodre, dels for at afvente Begivenhedernes Gang. Fjenden hørte
                        eller saà vi ikke meget til, men det var jo klart, at han fulgte efter, men
                        det uheldige Føre i Forening med Snestormen, der forhindrede enhver Udsigt,
                        var naturligvis lige saa vel hemmende for Fjenden som for os ... Vi
                        fortsatte altsaa Marchen mod Nord, til vi Kl. 8 Aften naaede Søelst i
                        vedblivende stærkt Snevejr.I denne By, som ikke er meget stor, skulde Regimentet gaa i Kvarter om
                        Natten, naturligvis efter at de fornødne Sikkerhedstropper var udsendt. Der
                        blev tildelt hver Eskadron 2 Bøndergaarde, i disse skulde ca. 150 Heste og
                        Folk indkvarteres. Man skulde ikke tro, at det var muligt ved den Aarstid,
                        hvor Kreaturer og Korn og alt er i Husene, i en almindelig Bondegaard at faa
                        Plads til 75 Heste og Folk, men det lod sig gøre, endda uden at Gaardens
                        Besætning toges ud. De mest utrolige Steder benyttedes til Hestestald, selv i et Hønsehus fik 3 Heste
                        Plads; Svinestald, Kostald kort sagt ethvert Rum med en saa stor Dør, at en
                        Hest kunde gaa, toges i Brug, især var Kostalden økonomisk benyttet. Et Lag
                        Halm strøedes overalt, mellem Køerne, i Grevningen, i Fodergangen, overalt
                        stod Hestene taalmodig findende sig i hvad Naboskab der tilbød sig.Det er en mærkelig Fortrolighed, der efterhaanden i saadanne Forhold
                        udviklede sig mellem Mand og Hest; det var meget almindelig at se Hesten
                        ligge og Manden ovenpaa eller til Dels mellem Benene, begge sovende, jeg har
                        aldrig set en Hest rejse sig eller gøre noget, saalænge Manden rolig blev
                        liggende; heller ikke har jeg nogen Sinde hørt, at der har været
                        afstedkommet Skade ved dette Fortrolighedsforhold.Om Natten maatte Underofficererne skiftes til at have Vagt to Timer ad
                        Gangen; dels for i paakommende Tilfælde hurtig at faa purret ud og dels for
                        at føre Tilsyn med denne noget ekstraordinære Indkvartering. Det blev min
                        Tur fra Kl. 10—12. Kort før Kl. 10 var Bagagevognene ankomne med
                        Naturalforplejningen og Fourage (Havre) til Hestene, begge Dele udleveredes,
                        før nogen maatte gaa til Ro. Vi fik i Dag Oksekød, og det blev mit Hverv i
                        min Vagttid at besørge Underofficerernes Ration lavet til Bøf. Jeg gjorde
                        mig fortrolig med Konen (en ung, smuk Kone for Resten) og fik hende til at
                        besørge Tillavningen med min Assistance, ligesom hun ogsaa snarest mulig fik
                        lavet Kaffe, hvormed jeg i hendes Selskab trøstede mig under Anretningen,
                            medens alle andre sov.
                        Kl. II ¾ var alt parat, og jeg vækkede da til Spisning, som i mindre end en
                        halv Time var tilendebragt, og jeg afløst. Nu forskaffede jeg mig Adgang til
                        en opvarmet Seng, hvori jeg efter at have lagt noget af Overtøjet salverede
                        mig til Kl. 4. Det er en Selvfølge, at Hestene var opsadlede, og Folkene
                        havde Tøjet paa. Det er endnu Snevejr.Mandag den 8. Februar.Som i Aftes befalet, stillede Eskadronen Kl. 5 ...Vejen er i Dag paa mange Steder glat, dog gik det an, saa længe vi red paa
                        Bivejene, men da vi ¼ Mil Syd for Haderslev kom paa Chausseen, var denne saa
                        blank og glat som et Spejl, saa det var næsten en Umulighed at passere den
                        med vore glatskoede Heste, ikke desmindre red vi vedholdende stærk Trav. Det
                        er en Selvfølge, at dette ikke lod sig gøre, uden at en stor Del faldt, hvad
                        jo ogsaa var Tilfældet; ikke sjældent saà man 2—3 Heste ligge paa et Sted,
                        og med fortvivlede Anstrengelser forsøge at komme op, hvad der ikke var
                        nogen let Sag, ikke alene fordi det var glat, men ogsaa fordi at den ene
                        Hest, under sine forgæves Forsøg paa at springe op, slog en anden, som havde
                        været heldigere, om igen. Uagtet der vistnok i Dagens Løb var falden over 50
                        Heste, véd jeg ikke et eneste Tilfælde, hvorved nogen er kommen til Skade,
                        skønt det mange Gange saà farligt ud, naar Heste og Folk saaledes væltede
                        sig mellem hverandre. Naar Marchen ellers er tilstrækkelig langsom, og
                        Fjenden ikke er i Nærheden, sidder man af Hesten og trækker den, men under de forhaandenværende
                        Forhold var dette ikke tilraadeligt.Forst da vi kom til Haderslev Gader, sagtnedes Marchen til Skridt, men der
                        gjordes ikke Holdt i denne By. En sjælden Godhed lagde Haderslev Borgere for
                        Dagen, da vi red gennem Byen. Uagtet vi blev ved at ride uden at standse,
                        beværtedes vi paa Hestene med Spise og Drikke af alle Slags. Hele Fade med
                        skaaret Smørrebrød eller Hvedebrød, Æbler, Konditorsager, Stykker Kød, Flæsk
                        (kogt eller stegt), Flasker med Vin, Spirituosa, Øl, ja selv Kaffe og varmt
                        Ø1 bragtes os, endogsaa et Par Steder i Kopper. Midt i vor Modløshed var det
                        en Glæde at se de gode Haderslev Borgere kappes om at hjælpe os. De vidste,
                        sagde de, at var det gaaet uheldigt, saa var det ikke Soldatens Skyld; at
                        han havde gjort sin Pligt, derom tvivlede de ikke ... Marchen fortsattes til
                        Nord for Byen, hvor der paa Chausseen gjordes Holdt ca. I ½ Time. Havde
                        Marchen fra Morgenen af været hurtig, saa blev den nu til Gengæld langsom,
                        kun i Skridtgang kom vi fremad, og hvert Øjeblik holdt vi stille, saa vi
                        først Kl. 6 naaede Kolding. At denne langsomme March var en naturlig Følge
                        af Omstændighederne er indlysende, vi marcherede jo nemlig ikke i den
                        Forstand, at Hovedopgaven er at blive bragt fra et Kvarter til et andet, men
                        derimod gaar det ud paa, at vi til enhver Tid er parat til at møde en
                        angribende Fjende, hvis Aarsag vi, naar vi ikke selv søger Fjenden, maa
                        vente, til det behager ham at søge os. I Christiansfeldt, som vi red
                        igennem, beværtedes vi
                        ligesom i Haderslev, dog i mindre Maalestok.Jeg havde været saa heldig ikke at falde med min Hest indtil i denne By, men
                        her maatte jeg ned, rigtignok af den Grund, at min Sidemand faldt og i
                        Faldet slog Benene fra min Hest, der ved dette pludselige Fald forslog
                        Munden, saa den blødte stærkt; derved var intet at gøre, jeg maatte op igen
                        og følge Trop. Det gjorde mig ondt for Dyret, og jeg skændte paa den menige,
                        der saa uforsigtigt havde redet tæt ind paa mig, hvor hans Plads ikke var.Under disse Forhold lærer man, hvad det vil sige at have en god Hest; ja,
                        selv om denne er mindre god, indtræder der et Venskabsforhold, som man godt
                        kan sige, er gensidigt, idet Hesten meget snart lærer at kende sin egen
                        Rytter fra de andre. Jeg skal dog med et Par Ord forevige min tro og kære
                        (kan jeg gerne sige) gamle brune Vallak, som trolig til Dato har baaret mig
                        uden et Øjeblik at vise Modvilje, ja endog ved Lejlighed har vidst at finde
                        Vej, naar jeg var ude af Stand til at vejlede den, f. Eks. da vi den 3.
                        Februar i Eggebæk alarmeredes. Efter at være kommen til Hest, skulde jeg
                        dengang hen i Præstegaarden, hvor Ritmesteren boede, for at afhente
                        Estandarten; men det var et saadant Bælgmørke, at jeg, der forøvrigt ikke
                        ser godt om Natten, ikke kunde se en Haand for mig, jeg maatte derfor
                        overlade til Dyret at finde Vejen, og det var lige som den vidste Besked,
                        thi uden at standse eller gaa et eneste Skridt fejl trods de forskellige Bøjninger, Vejen gør, gik
                        den langsomt men sikkert, indtil den stod ved Præstens Port, der imidlertid
                        blev lukket op, og jeg fik Estandarten med til Samlingspladsen. Det er en
                        Regel, at naar vi kommer til Kvarter, jeg da først afleverede Estandarten,
                        hvor Ritmesteren bor, og ligeledes ved Afmarchen afhenter den igen, men at
                        Hesten deraf kunde vide Besked er næsten utroligt, men ikke desmindre sandt;
                        jeg har mange Eksempler derpaa.Som ovenfor er sagt, naaede vi henad Aften Kolding. Syd for denne By holdt vi
                        paa Landevejen 2—3 Timer, et Ophold, der efterhaanden blev noget uhyggeligt,
                        især da det i Mørkningen begyndte at sne meget stærkt. De Eskadroner, som
                        var saa heldige at være i Têten, havde den Fordel at profitere af
                        Koldingensernes Godhed, idet der bragtes en stor Del Smørrebrød, varmt Øl og
                        Kaffe ud til os, men som kun naaede til de forreste, medens vi bageste
                        maatte suge paa Lappen, som man siger. Klokken blev henad 9, da der gaves
                        Signal til Opsidning og Afmarch, der imidlertid kun førte os lidt fremad,
                        thi inde i Byen gjordes igen Holdt, og vi opmarcherede i en Gade i den
                        sydlige Ende af Byen (Rendebanen). Her blev igen siddet af Hestene og givet
                        Tilladelse til at fodre, for saa vidt der var nogen Fourage i Behold, hvad
                        der viste sig at være meget lidt. Ingen maatte fjerne sig længere fra
                        Hestene, end at de i et givet Øjeblik kunde være til Stede. Mer eller mindre
                        forsultne var vi alle, saa der blev en Travlhed hos de nærmeste
                        Værtshusholdere og
                        Gæstgivere, hos hvilke sidste der især i Forvejen var overfyldt. Jeg havde
                        denne Gang Held med mig, lidt ud paa Aftenen kom en Mand og skulde fra en
                        Familje bede en eller anden hjem til dem for at spise til Aften, jeg var
                        netop i Nærheden, og han henvendte sig da til mig; jeg havde lidt
                        Betænkelighed ved at gaa med, da det var om i en anden Gade, men min Mave
                        raabte højt, saa jeg overvandt let Betænkeligheden og fulgte med, efter
                        forud at have sagt en menig, hvor jeg gik hen, for at han i paakommende
                        Tilfælde kunde hente mig.Jeg kom altsaa til ovennævnte Familje, der bestod af en ung Kone, Enke eller
                        maaske Frøken, jeg véd ikke, hvilket hun var, men hun beboede en hyggelig og
                        velmøbleret Lejlighed, og havde ved min Ankomst anrettet en delikat Bøf og
                        ved Siden deraf ½ Flaske Portvin, noget der rigtignok kildrede mine Sandser;
                        det varede nok ikke længe, før jeg kom af med Vaaben og Overtøj og paa min
                        venlige Værtindes Anmodning blev placeret i Sofaen, hvornæst Maaltidet
                        begyndte; hun viste mig den Opmærksomhed at tage Plads ved Siden af mig i
                        Sofaen og forglemte ikke at skænke flittigt i mit Glas, ligesom hun ogsaa
                        selv paa min Opfordring fik sit eget Glas, for at vi kunde klinke, ja vi
                        klinkede flere Gange, saa at, da Maaltidet var endt, var Flasken ogsaa tom,
                        og en vis behagelig Stemning traadte i Stedet for den tidligere, i det
                        mindste for mit vedkommende, alt andet end behagelige.I den første Time huskede jeg ikke Dagens udstaaede Besværligheder, lige saa
                        lidt som at det ikke var
                        tilraadeligt at blive saa længe fra Eskadronen, men blev rolig siddende i
                        Sofaen hos min vakre Værtinde, der heller ikke lod til at have synderlig
                        Hastværk. Imidlertid blev det mig dog klart, at jeg maatte gaa. Jeg tog da
                        Afsked, om end nødig, og gik til Eskadronen, der heldigvis endnu holdt paa
                        samme Sted. Klokken var nu bleven henimod 12. Imedens jeg havde været borte,
                        havde Vejret forandret sig saaledes, at det nu ikke alene stormede og sneede
                        stærk, men tillige regnede, en drøj Tur for vore Heste efter om Formiddagen
                        at have haft en saa streng March og kun lidt at æde hele Dagen.Imedens jeg var borte, var der sendt Furérskytter ud til en Landsby tæt Nord
                        for Kolding for at gøre Kvarter til Eskadronen, og vi ventede hvert Øjeblik
                        paa at komme af Sted, men Tiden gik, vi kom ingen Steder, Furérskytterne kom
                        tilbage, endnu holdt vi paa Gaden uden Udsigt til Opbrud; saaledes gik Tiden
                        til Klokken blev 2. At vi, naar det er Dag og Fjenden er at befrygte, da maa
                        holde og afvente Tingenes Gang, er i sin Orden; men et saadant Ophold som
                        dette, kan umuligt være betinget af den Grund, dels fordi Fjenden i det
                        mindste er 6 Mil borte, og der desuden langt Syd for Kolding er andre
                        Afdelinger med udstillede Sikringstropper, og dels fordi at ingen Fjende i
                        dette forrygende Vejr og i et fremmed Land vil vove noget Angreb. Sagen har
                        vist en anden Grund, uheldig eller maaske forsømt Dislokation af en eller
                        anden overordnet ...Tirsdag den 9. Februar.Altsaa Kl. 2 kom der Ordre til Opbrud. Vejret var endnu for saa vidt uforandret, dog lod det
                        til, at Regnen ophørte og det nu igen var ren Frost, men vedblivende stærk
                        Sne og Storm. Det var ikke videre behageligt at sidde op i de af Regn
                        gennemblødte og tillige med Sne belagte Sadler, men det hjalp ikke, vi
                        maatte alligevel til Hest. De stakkels Heste var meget forkomne, flere viste
                        Tegn til begyndende Forfangenhed, hvad der dog ikke kom til Udvikling, fordi
                        Bevægelsen kom saa betids, at det forhindredes. Heller ikke stod det
                        synderlig godt til med Folkene; Søvnmangel, Træthed, og for manges
                        vedkommende tillige Sult, havde allerede forlængst begyndt at gøre sig
                        gældende; selv jeg, som dog havde faaet en god Aftensmad, var, før vi kom af
                        Sted, saa søvnig, at jeg faldt i Søvn, saa snart jeg et Øjeblik var stille,
                        enten jeg saa stod og laa eller sad.Omsider kom vi til Hest og blev sat i March, men ikke, som vi troede, derhen,
                        hvor Furérskytterne havde bestilt Kvarter; Marchen gik Øst ud af Byen mod
                        Snoghøj. Saa længe vi holdt inde i Byen, hvor Lygterne brændte, lagde vi
                        ikke Mærke til det betydelige Mørke, det var trods Snevejret; først da vi
                        kom udenfor opdagede vi, at vi ikke kunde se længere, end vi kom, ligesom
                        ogsaa Stormen nu lod sig føle i hele sin Kraft og piskede Sneen omkring, saa
                        man næppe kunde aabne et Øje. Samtidig med os afmarcherede ogsaa de andre
                        Eskadroner. Ved Udkanten af Byen traf det sig, at 2. Eskadron fra en
                        Sidegade kom ind paa Chausseen og blev blandet mellem vor Eskadron, en
                        Ulempe, der let kunde have
                        faaet ubehagelige Følger, idet man i dette mørke og forrygende Vejr umulig
                        kunde kende hverandre eller kunde høre Kommandoen. Vi var afmarcheret med
                        Roder, hvorved vi i to Rækker, en ved hver Side af Vejen, dannede et Slags
                        Gaasemarch; denne Tur kendte Hestene saa nøje, og man kunde være sikker paa,
                        at de nok skulde følge Trop. Jeg tillige med flere havde ikke hørt, at der
                        straks udenfor Kolding var blæst: «4. Eskadron, Trav!» Vi red derfor rolig
                        Skridt og fulgte Formanden i den gode Tro, at alt var i Orden, men da en Tid
                        var gaaet, gjorde jeg et Forsøg paa at se mig lidt omkring og opdager da, at
                        lige foran mig rider en med Estandart; da vi kun har en af disse ved hver
                        Eskadron, er jeg straks paa det rene med, at enten er han eller jeg i fejl
                        Plads. Ved at spørge mig for faar jeg at vide, at for længe siden er der
                        blæst ovennævnte Signal, og at 4. Eskadron var langt borte ... Heldigvis
                        havde Eskadronen ikke redet Trav ret længe, thi efter en lille halv Times
                        Forløb indhentede vi den og sluttede til, uden at nogen lagde Mærke til os.Ved denne hurtige March kom vi lidt i Aande og blev saaledes i Stand til lidt
                        længere at modstaa Sløvheden, som allerede haardt tyngede de fleste ved
                        Eskadronen; hver anden Mand sov paa Hesten, og de enkelte, som ikke kunde
                        ride og sove paa samme Tid, var næsten lige saa ubehjælpsomme af Kulde og
                        Mathed. Vi red og red, og blev ved i Skridt saa længe, til jeg ikke var
                        bedre faren end de fleste andre, kun opdagede jeg, at jeg hørte til dem, der ikke kan sove paa
                        Hesten. Jeg faldt hen i en underlig ubevidst Tilstand, i mine Fødder havde
                        jeg faaet Kuldesmerter, men disse var aldeles ophørte, jeg kunde slet ikke
                        mærke, om jeg havde Stigbøjlen paa Fødderne eller ikke, lige saa lidt som
                        jeg med Fingrene kunde holde Tøjlerne, disse hang løse, og Hesten var
                        aldeles overladt til sig selv; det mærkelige var, at hele Tiden, efter at
                        denne Tilstand indtraadte, syntes jeg, at jeg red langs en Mur, hvorpaa
                        Solen skinnede saa blankt, og jeg saà min egen og de andres Skygger bevæge
                        sig langs ad Muren, og det forekom mig, at Lyset og Varmen ligesom generede
                        mig, hvorfor jeg immer bestræbte mig for at ride ud fra den; dette havde til
                        Følge, at jeg, paa hvad Maade véd jeg ikke, førte min Hest til Siden saa
                        meget, at den faldt i Vejgrøften, men sprang hurtig op igen, uden at jeg kom
                        ud af Sadlen; det eneste, jeg med Bestemthed mærkede, var, at
                        Estandartstangen ved denne akavede Bevægelse gav mig et Slag paa Siden af
                        Hovedet.Endelig kom vi saa vidt, at der gjordes Holdt, og vi var nu i Byen, hvor vi
                        skulde i Kvarter. Hvor vi var eller hvor langt vi havde redet, vidste jeg
                        ikke. Der hengik nogen Tid, før Indkvarteringen kunde begynde, thi Byens
                        Folk havde ingen Underretning derom, og tillige paa denne Tid af Natten. Vi
                        søgte snarest muligt at komme af Hestene for paa Jorden at røre Benene lidt.
                        Som sædvanlig forsøgte jeg at sidde af ved at hæve mig i venstre Stigbøjle,
                        men da denne ikke var paa Foden, mislykkedes det naturligvis, alligevel fik
                        jeg det højre Ben over
                        Bagpakningen og lod mig saa glide ned af Hesten i den Tro, at naar Benene
                        naaede Jorden, vilde jeg komme til at staa, hvad der denne Gang ikke slog
                        til, thi disse nægtede mig deres Tjeneste, hvad der havde til Følge, at jeg
                        faldt sammen i en Klump i Sneen ude af Stand til ved egen Hjælp at rejse
                        mig. Jeg var selvfølgelig ikke den eneste, der befandt mig i denne
                        Situation, flere havde samme Svaghed. Imidlertid varede det dog ikke længe,
                        før jeg igen kunde rejse mig, og efter at have gaaet lidt frem og tilbage
                        kom jeg igen nogenlunde til Kræfter. Omsider blev Indkvarteringen ordnet og
                        vi gik i Kvarter. Byen bestod af fem Gaarde, hvori hele Eskadronen skulde
                        være, men da det var temmelig store Gaarde, gik det nogenlunde an med at faa
                        Plads, især da Folkene tillige gjorde hvad de kunde.5te Dragonregiment udgjorde sammen med 3dje den Iste
                            Kavaleribrigade i Hegermann- Lindencrones Division, som d. 8. Marts var
                            i Kamp ved Vejle. Korporalens Eskadron holder og holder for at
                        «afvente Begivenhedernes Gang», hører Kanontorden, ser
                            Fjendens Artilleri i Stilling paa Møllebakken, og «betydelige
                        Infanterimasser paa Skraaningen af Højderne», men
                        «det ventede prøjsiske Kavaleri lod ikke høre fra sig» og
                            efter 6 Timers Forløb «kom der Ordre til at gaa tilbage i nordlig
                        Retning ... Denne 2½ Mil lange March var forøvrigt meget uhyggelig; meget
                        mørkt, lidt Regn og daarlige Veje i Forbindelse med nedslaaet Stemning over
                        den evindelige Tilbagegaaen gjorde, at alt gik tungt og døsigt» ... Dagen
                            efter har Korporalen været ude med en Patrouille, og Dagbogen
                        meddeler:Da vi kom tilbage til Feltvagten, var det i sin Orden, at vi, naar
                        Omstændighederne nogenlunde kunde tillade det, efter en saa anstrengende Tur
                        havde Krav paa lidt ekstra Frihed, hvad der ogsaa i dette Tilfælde tilstodes
                        os.jeg lagde mig, efter at have underrettet Feltvagtkommandøren om hvor, i et
                        Gæsteværelse paa en Seng, naturligvis med Klæderne paa, og faldt straks i en
                        fast Søvn. Imedens jeg sov, havde Vejret forandret sig en saadan Grad, at
                        det nu var det mest forrygende Vejr, man kunde tænke sig, Sne og Storm, saa
                        man neppe kunde lukke et Øje op. Feltvagten var rykket ind i Rejsestalden,
                        og holdt der i Ro, stolende paa, at vi, som havde været langt over 2½ Mil
                        ude, ikke havde hørt nogen Fjende. Da Klokken var mellem 7 og 8, kom en
                        civil Mand til Feltvagtkommandøren og fortalte, at han knap en Fjerdingvej
                        fra Feltvagten havde set fjendtligt Rytteri. Denne Efterretning kunde
                        naturligvis ikke lades upaaagtet; i Huj og Hast blev Feltvagten alarmeret og
                        kom til Hest, og en Patrouille udsendtes for at skaffe Underretning. Alt
                        dette foregik, medens jeg sov, ingen havde i Skyndingen husket paa mig,
                        enhver især sørgede for sig selv; først da de var komne til Hest og med
                        dragne Sværd i det forrygende Vejr holdt uden for Kroen og ventede paa
                        Fjenden, opdagedes det, at jeg ikke var med; først da erindrede Løjtnanten
                        hvor jeg var. Jeg havde uheldigvis glemt at underrette den Mand, som passede
                        min Hest, om, hvor jeg var,
                        og i Overraskelsens Øjeblik fik han ikke Tid til at søge efter mig; jeg blev
                        derfor rolig liggende og vilde ufejlbarlig være bleven fangen i Sengen, hvis
                        Fjenden virkelig havde været saa nær, som nævnte Mand fortalte.Jeg blev imidlertid vækket ved det Udraab, at Fjenden var udenfor, en ganske
                        vist noget ubehagelig Overraskelse, der havde til Følge, at jeg fór op som
                        jeg var gal, og uden at erindre at jeg hverken havde Støvler eller Armatur,
                        løb jeg ud i Gaarden for at søge min Hest. Dér virkede den kolde Sne paa
                        Ophidselsen saa meget, at jeg opdagede min mangelfulde Paaaklædning, som jeg
                        dog først, hvordan det saa end siden gik, maatte have fuldstændiggjort; men,
                        som sagt, «en Ulykke kommer aldrig alene», uheldigvis var mine Strømper nu
                        bleven vaade, og Støvlerne, som iforvejen var trange, kunde jeg naturligvis
                        ikke komme i; efter at have rykket alle fire Stropper itu fik jeg endelig
                        Foden saa langt ned, at det blev muligt, om end med Besvær, at gaa.Nu gik det løs paa Hesten, men atter Uheld! De 5 Heste, som havde været paa
                        ovennævnte lange Patrouilletur, var ved Hjemkomsten sat ind i en Kornlade,
                        hvor der laa en Del løs Halm. Efter at de andre havde taget deres Heste, var
                        min ved at være alene bleven meget urolig, havde rykket sig løs og som et
                        vildt Dyr løb vrinskende omkring i Halmen. Sadlen var ved denne Lejlighed
                        løsnet saa meget, at den var gleden rundt og hang under Bugen. Hovedtøjet
                        dels hang paa Halsen og dels slæbte efter den, og Foderposen for Munden; naar nu hertil
                        kommer en forrygende Snestorm, ikke saa meget som en Lygte at faa fat paa og
                        endelig Fjenden for Døren, saa kan man tænke sig, at Situationen var
                        uhyggelig.Hvorledes det gik eller ikke gik, skal jeg ikke bagefter kunne forklare, men
                        det varede ikke mange Minuter, før jeg var til Hest og ude hos de andre, som
                        endnu med Spænding ventede paa Fjenden. Ikke længe efter kom den udsendte
                        Patrouillle tilbage og meldte, at de Soldater, som hin Mand havde set, var
                        danske Dragoner fra Nabofeltvagten. Det hele var altsaa blind Allarm; — et
                        smukt Resultat efter saa megen Travlhed og saa stor Spænding! Efter denne
                        tragi-komiske Scene rykkede vi igen ind i Rejsestalden, hvor vi saa holdt
                        Resten af Natten, uden at nogen Fjende paa den ene eller den anden Maade lod
                        sig mærke. Ved Midnat holdt det op med at sne og blev efter den Tid klar
                        Frost.Dagbogen optegner med stor Nøjagtighed Korporalens videre
                            Skæbne under det nørrejydske Korps' Bevægelser. Det er en Fortælling om
                            skuffede Forventninger i Retning af at komme i Kast med Fjenden, om
                            forskelligartet Tjeneste, om Strabadser, om gode og daarlige Kvarterer.
                            Men, efter at være kommen til Ro paa Mors, fremhæver den unge
                            Underofficer det dog den 19. Marts som en afgjort Behagelighed, at
                        «alt for os har været idel Bevægelighed, og den nørrejydske Arméafdelings
                        Liv har været meget forskelligt fra den ensformige Tjeneste paa Als og i
                        Fredericia ... Hvert Opbrud er en lille Begivenhed, og vi har levet i idel Travlhed og
                        Virksomhed ». Han føler sig glad over den Sikkerhed, med
                            hvilken der nu ikke blot «rykkes hurtigt ud», men ogsaa al øvrig Tjeneste efterhaanden udføres, og desuden røber den
                            unge Mand et ypperligt Greb paa at gøre sig Tilværelsen saa behagelig
                            som Omstændighederne tillader det. Et fortrinligt Eksempel i saa
                            Henseende frembyder allerede Dagbogen den 18. Februar, hvor det
                        hedder:Da vi i Mørkningen red ind i Gaarden, lagde jeg Mærke til, at i en Dør i
                        Forpagterboligen stod en Dame, som jeg syntes at kende, uden dog ret at være
                        vis i min Sag; imidlertid tog jeg mig denne Opdagelse til Indtægt, for om
                        muligt at profitere deraf under Opholdet her. Saa snart vi var kommen af
                        Hestene, gav jeg min til den Mand, som jeg havde til at passe den, og gik
                        saa paa Opdagelse efter ovennævnte Dame, og det viste sig, at jeg havde set
                        rigtig, nævnte Dame tjente Forpagteren som Husjomfru og Mejerske, netop i
                        den Stilling, hvor hun under de forhaandenværende Forhold kunde gøre mig
                        meget godt, hvortil jeg vidste, at hun ikke manglede Vilje. Hun kendte mig
                        straks og bad mig komme til sig i sit Værelse, hvor hun saa nok skulde sørge
                        for mig. Forinden maatte jeg dog tage Forholdsregler for et muligt Opbrud.
                        Jeg sagde derfor min Hestepasser Besked om, hvor jeg var at træffe, men
                        tillige med det Paalæg om, at han ikke maatte sige nogen, hvor jeg var, og
                        kun kalde paa mig i det Tilfælde, at Fjenden angreb og Eskadronen blev blæst
                        ud. Nævnte Dragon anbefalede jeg til Husjomfruens specielle Bevaagenhed, saaledes at han ogsaa
                        høstede Nytte af mit Bekendtskab. Efter saaledes at have taget de fornødne
                        Forholdsregler, salverede jeg min Person i Jomfruens Værelse, hvor et
                        veldækket Bord allerede ventede mig, hvilket jeg med behørig Raskhed straks
                        gav mig til at bearbejde, og det lykkedes mig saa godt, at jeg næsten selv
                        forbavsedes derved. Jeg kom ved denne Lejlighed til at tænke paa Ordsproget:
                        «Hvad er Helten uden Mad og Drikke», thi efter endt Maaltid følte jeg mig
                        stærk nok til at gaa paa, — jeg véd ikke hvad. Omsider kom Jomfruen ind og
                        var færdig med sit Arbejde; vi passiarede da lidt, drak en Kop Chokolade og
                        lidt andet Smaapilleri til Klokken blev lidt over 8. Hun tillod mig at ligge
                        mig lidt i hendes Seng, da hun alligevel i den Urolighed i Nat ikke kunde
                        benytte den; jeg tog mod Tilbudet, aftog Overtøjet, hvad der jo rigtignok
                        var forbudt, og krøb i Seng, mens hun syede lidt paa mine Handsker og andre
                        Smaating. — Længere henne finder man et slaaende
                            Vidnesbyrd om den unge Mands friske Hensynsløshed til at faa det bedst
                            mulige ud af selv de sløjeste Forhold. Det er den 14. Marts, da Dagbogen
                            tillige giver et malende Billede af en Rytterindkvartering i Mulm og
                            Mørke. Den lyder saaledes:Efter nogle Smaauheld, som f. Eks. at ride fejl eller falde i Vandgrøfter,
                        naaede Eskadronen Byen V. Klokken omtrent 2. Navnet By lod ikke til at være
                        synderlig berettiget her, idet vi kun kunde opdage en eneste Gaard. Imidlertid boede
                        Sognefogden i denne, og han er jo den Mand, vi ved saadanne Lejligheder maa
                        søge. Efter nogen Besvær fik vi ham vækket og stillet paa Benene, og
                        Ritmesteren gjorde ham forstaaeligt hvorom det drejede sig. Han korsede sig
                        for, hvorledes det skulde lade sig gøre at indkvartere 2 Eskadroner (foruden
                        os skulde ogsaa 6. Eskadron være her) i denne lille By. Men det hjalp ikke;
                        noget maatte der gøres. Vi blev altsaa fordelte med en 30—40 Heste til hver
                        Gaard. Endnu fremdeles regnede og stormede det, og det var tillige saa
                        bælgmørkt, at man ikke kunde se en Haand for sig, en tilvisse ikke meget
                        behagelig Situation, saa at Kvartererne, selv om de var noget daarlige, var
                        os velkomne, især nu efter i 3 Døgn, paa faa Undtagelser nær, at have været
                        paa Benene og tilbagelagt en Vejlængde af ca. 20 Mil ...Jeg var saa heldig at blive hos Sognefogden, tillige med mange flere,
                        naturligvis. Vi havde ikke i Mørket udenfor Gaarden kunnet iagttage
                        Lokaliteterne og troede derfor, at naar vi først kom saa vidt, skulde Resten
                        nok uden Vanskelighed følge; men det gik næppe saaledes. I Gaarden kom vi
                        snart ind, men allerede der mødte os de første Ubehageligheder, idet den
                        største Del af Gaardsrummet optoges af et næsten bundløst Møddinghul, hvori
                        flere straks satte sig saa fast, at de kun med stor Besvær kom op igen; kun
                        langs Husene var der en smal Gang, som til Nød kunde passeres, men dette
                        kunde i Mørket ikke observeres. Egentlig Staldplads havde Manden kun til 3 Heste, og
                        denne var optaget af hans egne, han anviste os derfor et andet Rum; men
                        desværre dér kunde Hestene ikke komme ind, selv om vi tog Sadling og Pakning
                        af. Her var altsaa ikke andet at gøre end at brække Hul paa Væggen, hvad der
                        heldigvis ogsaa let lod sig gøre, da den kun bestod af Ris og Ler. Omsider
                        kom vi saa i Hus med Hestene og fik Hullet lukket til med noget Halm. Ved
                        nærmere Eftersøgelse viste det sig, at Plads var der rigelig af, idet der
                        saa godt som ikke fandtes Skillerum indvendig; hist og her laa noget Halm og
                        et enkelt Sted endogsaa utærsket Korn.Medens vi havde travlt med Anbringelse af Hestene, havde Mutter i rigtig
                        Forstaaelse af det nødvendige heller ikke været ledig; noget Smørre- og
                        navnlig Fedtebrød blev i en Fart skaaret, og Kaffekedlen eller Gryden sat i
                        Virksomhed, saa at vi, da vi kom ind, straks kunde faa lidt Forfriskning,
                        som smagte godt, selv om Retterne var nok saa beskedne. Forøvrigt var det
                        ikke saa meget Sulten som Mangel paa Søvn og de gennemblødte Klæder, der
                        generede os. Som Kuriositet skal anføres, at Ritmesteren heller ikke ved
                        denne Lejlighed var meget fintfølende, thi uden videre Omstændigheder krøb
                        han i den Seng, som Manden og Konen havde forladt, trods dens mindre
                        indbydende Udseende, i en Alkove med snavsede uldne Lagner (her bruges
                        nemlig uldne Lagner, der saà ud som snavsede Hestedækkener). At faa
                        Sengeplads her kunde der ikke være Tale om, hvorfor det blev enhvers Sag at sørge for Soveplads.
                        Den Smule Halm, som var der, var selvfølgelig selvskreven som Logis; men
                        dette Leje kunde ikke udholdes ret længe, thi de vaade Klæder gjorde det
                        umuligt at holde Kulden borte, hvorfor man snart maatte paa Benene igen. Jeg
                        gik lidt ud paa Rekognoscering og opdagede et Karlekammer med en Seng i, i
                        denne laa rigtignok et levende Væsen, om Menneske eller Dyr kunde jeg i
                        Mørket ikke se, men da jeg antog det første, gjorde jeg ikke mange
                        Ophævelser, fik i en Fart Støvlerne og Kappen af og saa godt som muligt
                        gemte mig ved Siden af den sovende Skabning, der rigtignok gjorde lidt
                        Indsigelse, da de vaade Klæder berørte ham, men jeg lod mig ikke genere
                        heraf, jeg lagde mig til Rette og sov snart ind. Hvad der videre passerede i
                        Løbet af Natten, véd jeg ikke, thi jeg sov uafbrudt, trods ovennævnte Væsens
                        Forsvinden, til Kl. II, da jeg vaagnede og befandt mig ene. Jeg havde
                        tilvisse sovet godt, uagtet det var en yderst elendig Lejlighed, jeg befandt
                        mig i, med en Seng af en saadan Beskaffenhed, at den kun med den største
                        Velvilje kunde kaldes dette. Imidlertid havde jeg sovet godt og i det
                        væsentligste faaet mine Klæder tørrede, saa nu var jeg ovenpaa og kunde igen
                        rykke ud, naar det skulde være ...Resten af Dagbogen kommer, som Begivenhederne udvikler sig
                            og i Følge Sagens Natur, ikke til at indeholde væsentlig andet end de
                            Ryttertilstande og Stemninger,som den
                            unge Underofficer allerede har behandlet i sin højst karakteristiske
                            Stil.Optegnelserne slutter med Ridtet «ad Chausseen til
                        Randers, hvortil vi ankom den 6. December, Kl. 3 Eftmd. Dette var saaledes
                        Slutstenen paa min Deltagelse i Krigen 1864.» —En Student og frivillig paa nitten Aar.En længere Redegørelse, skreven fra Garnisonsstedet, Odense, i Begyndelsen af
                        August 1864 og i Løbet af faa Aftener efter hverandre til Brevskriverens
                        Fader, en Sognepræst paa Landet.Efter Løfte sender jeg dig herved den Fortælling om min korte, men ikke desto
                        mindre indholdsrige Krigerstand.Som du véd, havde jeg lige fra Krigens Udbrud villet tage aktiv Del i den;
                        det eneste, der hindrede mig, var dit Forbud. Til sidst fik jeg i Slutningen
                        af Maj Brev fra dig, hvori du ikke ligefrem forbød mig det, men overlod til
                        mig selv at gøre, som jeg vilde. Straks den næste Dag var min første Gang
                        ned til Gammelholm for at lade mig optage mellem de frivillige. En gammel
                        Sergent, jeg traf dernede, fraraadede mig imidlertid mit Forsæt paa det
                        alvorligste og mente, at jeg var altfor spinkel til at kunne taale Krigens
                        Strabadser; da min Standhaftighed imidlertid holdt Stand, fik jeg Ordre til
                        at møde to Dage efter, anden Pinsedag, for at blive undersøgt og indskreven.
                        Til den bestemte Tid mødte jeg ogsaa rigtigt og befandt mig i Selskab med en udsøgt Samling af
                        menneskelige Individer, hvis skjorteløse Krop hos flere nysgerrig kigede ud
                        i Verden og lod formode, at de af pekuniære Fordele blev bevægede til at
                        tjene deres Fædreland. Imidlertid blev jeg ikke optaget paa Grund af, at jeg
                        hørte hjemme i Odense-Lægdsrulle; enten skulde jeg skaffe mig et Flyttebevis
                        eller gaa til Odense. Jeg valgte det sidste, og et Par Dage efter befandt
                        jeg mig som frivillig menig i andet Rekrutkompagni, kommanderet af Løjtnant
                        A., forhenværende Spillemand ved Dragonerne. Kapt. B. var Skolens
                        Kommandant; han var ilde lidt mellem alle Soldaterne for den Haardhed,
                        hvormed han straffede de mindste Forseelser, og der blev sagt om ham, at han
                        ikke kunde tjene i den aktive Armé, fordi Soldaterne i hans Kompagni havde
                        truet med at skyde ham i den første Batalje. Vor Løjtnant var en godmodig
                        lille Tyksak, som ikke havde meget Begreb om Infanterieksercits; han antog
                        aabenbart, at en af Hovedtingene var at kunne skælde dygtig ud, hvilket han
                        ogsaa gjorde med en mageløs Virtuositet og Tungefærdighed, naar han, som det
                        imidlertid sjeldent var Tilfældet, holdt Kompagnieksercits. Underofficererne
                        havde derfor deres frie Spil, og naar de blev trakterede med en halv Bajer,
                        kunde vi gøre, hvad vi vilde, hvad vi ogsaa i Virkeligheden gjorde. Min
                        Sidekammerat var fra Odense, en forhenværende Forvalter P., og ham havde jeg
                        at takke for alle de Begunstigelser, jeg nød; ved hans Hjælp havde jeg faaet
                        en splinterny Uniform (Rekruterne gaar ellers i gamle, forslidte), havde
                        faaet Lov til at gaa civil
                        og blive ude om Aftenen, saa længe jeg vilde. P. og jeg besøgte jævnlig
                        Løjtnanten og da P. havde Hest og Vogn til sin Raadighed, inviterede han A.
                        med Kone til Køreture, og vi havde derfor aldeles frit Sprog kunde gøre og
                        lade, som vi vilde. Dersom Tiden, der var bestemt til at eksersere i,
                        virkelig var bleven udfyldt dermed, vilde det have været strengt nok; vi
                        maatte møde om Morgenen Kl. 5, undertiden før, og havde Øvelser til Kl. 10,
                        om Eftermiddagen atter fra Kl. 1½ til henimod 7 Aften, men, som sagt, den
                        halve Tid blev tilbragt med at ligge i Græsset og fortælle Historier.
                        Henimod Slutningen af Skoletiden, da vi havde faaet vore Kapper og
                        Tornystre, blev vi indøvet i noget, der kaldtes Marchøvelser; disse bestod
                        i, at vi provianterede godt ud og travede saa ud af Byen med Løjtnanten i
                        Spidsen, der pustede og stønnede ved denne usædvanlige Anstrengelse. Var vi
                        først ude af Byen, spadserede vi i al Gemytlighed ud til Halvmilepælen paa
                        Nyborg Landevej, lejrede os i Græsset, spiste og drak; og efter
                        Omstændighederne efter 2 —4 Timers Hvile gik vi hjem igen og blev af
                        Løjtnanten erklærede som fortræffelige til at marchere. Tre Uger omtrent
                        varede Skolen, efter at jeg var traadt ind i den, og i den Tid skete der
                        ingen mærkelige Begivenheder. En Dag blev vi inspicerede af et Par
                        Officerer, der samlede frivillige til Aarøes Korps; jeg meldte mig og der
                        blev sagt mig, at jeg senere skulde faa Ordre, om hvor jeg skulde støde til
                        det, en Ordre, som imidlertid aldrig kom, saa efter Skolens Slutning brugte
                        jeg min Ret som frivillig til at vælge hvilket Regiment jeg vilde til og forlangte at komme til 5te, der
                        dengang laa paa Als.Den 17. Juni blev Skolen sluttet; om Aftenen holdt vi menige et stort Bal i
                        Hunderup Skoven (I (???) pro pers.); Løjtnanten var vor Æresgæst, Damerne
                        havde fri Entré, og de mødte ogsaa i et tilstrækkeligt Antal. — Foruden mig
                        var der en 5 à 6 andre frivillige, der skulde til Als; en Skolekammerat af
                        mig, Student H., fik Kommandoen over os tilligemed Marchruten, der
                        imidlertid kun lød paa, at vi den 20de skulde være i Faaborg, uden at
                        Mellemstationen var bestemt. Den 19. Juni om Formiddagen begav vi os altsaa
                        paa Marchen. Det var en varm Sommerdag, og den fulde Oppakning uvant for os
                        at bære. Da vi havde tilbagelagt omtrent ½ Fjerdingvej, lejrede vi os,
                        gjorde et dygtigt Indhug i vor Proviant, og holdt derpaa et Krigsraad,
                        præsideret af vor Kommandant, hvori det blev besluttet, (vi var nemlig alle
                        enige om, at det vilde være et Fandens varmt og ubehageligt Arbejde at
                        marchere til Faaborg) at sende nogle Mand tilbage mod Odense for at
                        rekognoscere, om Terrænet var frit. Hvis dette var Tilfældet, skulde enhver
                        møde med sine Pengemidler; disse skulde saa anvendes til det almindelige
                        bedste og en Vogn skaffes til Veje. Lykken var os gunstig, vi kom baade
                        lykkelig ind i Byen, fik en Vogn og nu gik det med Sang lystig ud ad Faaborg
                        Landevej. Vor vise Kommandant lod paa Vejen udgaa følgende Befaling til sine
                        lydige Soldater, efter at jeg var bleven udnævnt til hans Adjudant: «Jeg og
                        min Adjudant tager for Natten vort Standkvarter i Korinthe Kro, Hovedstyrken af
                        Armeen procederer til Faaborg, tager vel Vare paa min og Adjudantens Bagage
                        og understaar sig ikke i at vise sig offentligt, før jeg og min Officer har
                        holdt vort Indtog og jeg har meldt Armeens Ankomst til den kommanderende
                        General». Disse diktatoriske Befalinger blev ogsaa punktligt adlydte;
                        Kommandanten og jeg tilbragte en behagelig Aften med at spadsere omkring i
                        de smukke Anlæg ved Holstenshus og laa i Korinthe Kro om Natten. Imidlertid
                        viste det sig, at den ærede Kommandant ikke havde været aldeles uegennyttig
                        i at vælge Korinthe til Standkvarter, thi han erklærede mig, at han den
                        næste Morgen tidlig vilde gaa ud at besøge en vis Skovfoged. Jeg maatte ikke
                        straks følge med, men fik Lov til at komme et Par Timer bagefter; Skovfogden
                        viste sig ganske rigtig at have nogle smukke, unge Døtre. Imidlertid havde
                        vi kun kort Tid til at opholde os hos den gæstfri Familje og begav os
                        tilbage til vor Kro; her traf vi en Købmand fra Faaborg, der først
                        inviterede os til Middag og saa til at køre med ham til Faaborg, hvor vi
                        ogsaa et Par Timer efter holdt vort Indtog paa en standsmæssig Maade,
                        kørende i en Kabriolet med to smukke, brune Heste for. I en lille
                        Gæstgivergaard, der var opgivet som Mødested, traf vi ogsaa ganske rigtig
                        Armeens Hovedstyrke ivrig i Færd med at spille Billard. Vor Kommandant
                        samlede sin Troppestyrke og vi afmarcherede i tilbørlig Orden til
                        Pladskommandanten, hvor vi fik vore Kvarterbilletter og Ordre til at blive i
                        Faaborg til videre Ordre. Vi slog os altsaa til Ro i Faaborg, blot vor Kommandant
                        maatte melde sig hver Morgen Kl. 8 for at høre, om der var noget nyt. Jeg
                        fik mit Kvarter anvist hos en gammel Enke, der ikke vidste alt det gode, hun
                        vilde gøre mig. Jeg havde et Værelse for mig selv og blev trakteret med
                        Æble- og Stikkelsbærgrød til alle Tider af Dagen. I tre Dage beærede vi
                        Faaborg med vor Nærværelse; den 24. Juni om Morgenen Kl. 8 fik vi Ordre til
                        om en Time at holde os færdig til Afrejse med en Jagt til Høruphav. Det var
                        et stygt Vejr med Regnbyger og en halv Storm fra NV., men Ordren maatte jo
                        pareres, og vi seks Mand gik ombord, og saa snart vi vel var ombord, lettede
                        Jagten, der var ladet med Granater, og stod ud efter. Den næste Morgen ved
                        Solopgang kastede vi lykkeligt Anker ved Hørup og blev vækkede fra vort Leje
                        paa Granaterne med Dundren fra de prøjsiske Batterier ved Dybbøl, hvorved
                        der blev erklæret, at Vaabenstilstanden var forbi.Det var en broget Scene, der viste sig for os paa Stranden, da vi kom op paa
                        Dækket. Der laa fuldt af Skibe, her lossedes Proviant, der Kanoner og Heste,
                        paa Stranden fór Dragoner frem og tilbage, og der var et Liv og Tummel i den
                        tidlige Morgenstund. I Land maatte vi melde os hos EtappeKommandanten, og
                        vor lille Karavane blev nu skilt ad; kun H., Forvalter F. og jeg skulde til
                        5. Regiment, der var stationeret i Sundsmark. Det var en prægtig
                        Sommermorgen, vi havde for os, da vi gik gennem de store Skove Sønden for
                        Sønderborg, og vi skyndte os heller ikke for stærkt, saa det var over Middag, inden vi naaede vort
                        Kvarter i en Bondegaard i Sundsmark By. Forud for vor Ankomst derhen havde
                        vi meldt os hos Regimentskommandøren, Major M., og H. og jeg var bleven
                        ansat ved 6. Kompagni, F. under Broder Peters Kommando ved 4de. Som sagt, i
                        en Bondegaard i Sundsmark traf jeg mine fremtidige Kammerater, der lige
                        havde faaet deres Klipfisk og Vælling til Livs og nu laa omkring paa Halmen
                        røgende Tobak, skrivende Breve eller foretagende sig andre nyttige
                        Beskæftigelser. Og et blandet Selskab var det; der var en norsk Bonde, en
                        svensk Handelsrejsende, en theologisk Kandidat, en Skuespiller, en
                        Handelsbetjent, en Skolelærer o. s. v. Vi to ny ankomne blev med Jubel
                        optagne i Samfundet og trakteret med Levningerne af det lukulliske Maaltid.
                        Lang Tid til Ro og Betragtning over vore ny Bekendte fik vi ikke, thi snart
                        fik vi at vide, at vi skulde paa Forpost om Natten; Vaabnene blev efterset
                        og pudsede, og hen paa Aftenen marcherede vi af Sted; hvor vi tog vor
                        Stilling, véd jeg ikke, det var bag nogle afbrændte Gaarde. Paa Vejen derhen
                        opvartede Prøjserne os med den første Granat. En gammel Forstærkningsmand,
                        Aborre (fra Aborrebjerget ved Assens), tror jeg havde begyndt for mig et
                        populært Foredrag over Prøjsernes forskellige Granater: «Sér du,» siger han,
                        «der er nogle, vikalder Lærkeunger, de siger kluk, kluk! men — Dæk!» brøler
                        han i det samme, og jeg og en Del andre Rekruter, der kun kendte Krigen fra
                        Illustreret Tidende, og som nu hørte en Granats ominøse Hvinen, kastede os ned paa Maven midt paa
                        Vejen, hvor der ikke var mere Dæk, end om vi havde staaet lige foran
                        Kanonen. Vi blev imidlertid noget flove, da vi saà de andre le ad os,
                        Granaten var fløjet langt over Hovedet paa os; imidlertid var Aborre bleven
                        afbrudt i sin interessante Afhandling, da han kort efter blev sendt ned til
                        Stranden som Lyttepost.Der skete intet mærkeligt om Natten, og den næste Morgen tidlig gik vi til
                        Sundsmark Barakker, hvor vi skulde hvile os om Dagen, for atter at rykke paa
                        Forpost om Natten. Barakkerne var lange Træhuse, hvor man laa behageligt,
                        paa Halm, Side om Side, og sov fortræffeligt med sin Tornyster under
                        Hovedet, uagtet «Svinefjerene», som Halmen kaldtes, kunde rose sig af at
                        underholde en talrig Befolkning af smaa, sorte og graa Plageaander.
                        Eftermiddagen benyttede jeg til at spadsere omkring mellem Barakkerne, traf
                        flere af mine Skolekammerater og hørte en Prædiken af Pastor Clausen under
                        aaben Himmel, medens Artilleriilden dundrede ude i Kæden. I Tusmørket om
                        Aftenen rykkede vi ud paa Forpost, ganske stille gik Marchen for sig, for at
                        Prøjserne ikke skulde blive opmærksomme ved Larmen og faa Øje paa Kolonnen
                        og give os nogle Granater, medens vi marcherede over Bakkerne til Kjær By,
                        hvor vi skulde afløse Strandvagten. Der fandtes her dobbelte Skyttegrave, en
                        tæt ved Stranden, en anden et Par hundrede Alen tilbage, men de var
                        forbundne med hinanden ved Forbindelsesgrave. Uden noget Uheld blev
                        Afløsningen fuldført, og vi indtog vor Stilling i Skyttegravene ved
                        Stranden. Det var en blikstille Sommernat, kun afbrudt ved Kommandoraabene fra
                        Artilleristerne, der arbejdede paa en Skanse ikke langt fra os. Ogsaa fra
                        Sundeved-Siden hørte man op mod Sandbjerg Skov af og til Kommandoer og en
                        Lyd, som om Bjælker læssedes af Vogne. En lille Avisodamper fra Augustenborg
                        passerede ned gennem Sundet, og General Steinmann med nogle Officerer
                        inspicerede Forpostkæden. Den korte Nat var snart gaaet, og om Morgenen
                        kunde vi orientere os i vor Stilling. Ret over for os paa Sundeved laa
                        Stengaardene eller rettere Ruinerne af dem, thi kun Stenmurene stod tilbage
                        ligesom af Dybbøl Mølle, som det har kostet Prøjserne saa mange Granater at
                        faa Bugt med. Mod Nord havde vi Sandbjerg Storskov, og paa Aissiden Kjærvig.
                        Dagen gik med lidt Skydning fra begge Sider, navnlig Granatild, og vi saà et
                        Eksempel paa, med hvilken Præcision Prøjserne benyttede deres Kanoner. Nogle
                        hundrede Skridt Nord for det Sted, jeg stod, havde de i Skyttegraven en af
                        de store Voldrifler, hvormed man kan skyde nogenlunde sikkert paa en Afstand
                        af 1200 Alen. En dygtig Skytte havde med den skudt en prøjsisk
                        Artilleriofficer paa en lille Skanse lige overfor, og straks blev der fyret
                        paa Skyttegraven, hvis Brystværn Granaterne ogsaa rigtig gennemborede uden
                        dog at ramme en Mand.Hen imod Aften blev det livligere, Støj og Spektakel hørtes ovre fra
                        Sundeved; det var de prøjsiske Soldater, som fik ekstra Rationer Grog
                        uddelt. En af dem fandt paa at komme helt ned til Stranden og synge: «Oh
                        Hannemann, oh Hannemann! Du hast verloren ganz dein Land.» Han skulde
                        skydes, og Nordmanden blev
                        udvalgt til den Hædersforretning; med stor Sindighed lægger han an paa
                        Brystværnet, sigter og — Kuglen plaskede midt ud i Sundet. Vi havde
                        rigtignok gaaet med Skud i Geværet i et Par Dage, og det havde regnet, saa
                        Ladningen var bleven fugtig. Der blev forsøgt fiere Skud paa ham, og et af
                        disse har rimeligvis været nær ved ham, da han skyndsomt krøb ned i et Hul.
                        Peter, med en anden Løjtnant, kom ned i vor Del af Skyttegraven, han stod
                        med sine Folk nærmere oppe ved Kjærvig; de sidste Ord, han sagde, var: «I
                        Morgen kommer Prøjserne, men jeg haaber, at de skal faa dygtig Bank!». Da
                        det blev mørkt, blev vi afløst og tog Stilling som Piket i de bageste
                        Skyttegrave. Her havde vi Lov til at stille Geværerne i Pyramide og hvile os
                        lidt ovenpaa de 24 Timers Forposttjeneste. Der var en Soldat, der kaldtes
                        Sognefogden, en Fyenbo; hvad han hed, véd jeg ikke. Den samme Sognefoged
                        havde et mageløst Fortællertalent og en Rigdom paa Eventyr, og vi plejede om
                        Natten at lejre os om ham og høre paa hans Fortællinger, der blev fortalt i
                        rigtig bredt fynsk. I denne for Danmark saa skæbnesvangre Nat skulde vi
                        imidlertid ikke faa Lov til at høre en af hans Historier om en fortryllet
                        Prinsesse til Ende, den sidste han fortalte, stakkels Fyr! Kl. 1½ omtrent
                        kom vi alle paa Benene i et Nu ved en voldsom Granatild; i enkelte
                        Smaapavser hørtes tydeligt Geværildens Knitren. Det var et prægtigt Syn at
                        se den Mængde Ildblus langs op med Kysten, men hvad der nærmere gik for sig,
                        vidste vi ikke, men ventede, opstillet i Kompagnikolonne, med stor Ængstelse
                            Dagens Frembrud. Snart
                        sagtnede Granatilden betydeligt, derimod hørtes nu saa meget skarpere
                        Pelotonilden. Prøjserne havde altsaa forsøgt en Overgang og var virkelig
                        kommen over paa Øen. Endelig brød den saa længselsfuldt ventede Dag frem, og
                        vi saà nu en Mængde Baade i Sundet, ud for Sandbjerg Storeskov. Hvad var
                        sket? Ingen vidste Besked, ingen Ordre kom, ensomme og forladte stod vi. Vor
                        Kaptajn stod paa en lille Forhøjning og saà med sin Kikkert paa Baadene; jeg
                        hørte ham sige til Premierløjtnanten: «Det er tydeligt, Prøjserne er kommen
                        over, men da vi ikke blev alarmerede, er de rimeligvis bleven sprængte af 4.
                        Regiment, og Geværilden, vi hører, hidrører fra disse forsprængte
                        Afdelinger.» En Stund stod vi endnu, men da ingen Ordre kom til
                        nogensomhelst Aktion, vilde Kaptajnen lade os, som det var vor Tur, marchere
                        tilbage til Sundsmark Barakker for at faa lidt Hvil efter 36 Timers
                        Tjeneste. Vi begav os altsaa paa Vej, men var imidlertid ikke kommen ret
                        langt, førend en Ordonnans kom sprængende, gav en Melding til Kaptajnen, og
                        vi maatte marchere til Surløkke Batteriet, der blev heftig beskudt af
                        Fjenden, og flere Granater slog ned mellem os, mens vi var i Færd med at
                        rulle vore Kapper sammen og gøre os rede til Kampen. Dog blev ingen ramt af
                        Granatstumperne, der hvinende fløj om Ørene paa os eller rodede Jorden op
                        tæt ved os. Her saà jeg dog den første saarede, en Artillerist, der blev
                        baaret ud af Skansen; han var bleven frygtelig tilredt af en Granatstump og
                        laa i en hel Pøl af Blod paa Ambulancen. Geværkuglerne begyndte nu at pibe
                            omkring os, mens vi
                        begav os til en lille Kratskov, i hvis Front vi blev opstillede langs med et
                        Gærde. Skansen blev forladt af Artilleristerne, og Kanonerne var bleven
                        ødelagte, om af Fjendens Ild, véd jeg ikke. Artilleristerne saà imidlertid
                        ganske fornøjede ud over at være slupne, da de kom løbende ned forbi os og
                        tilraabte os et: «Nu stikker vi nok af!»Lang Tid stod vi ikke ørkesløse, snart saà vi 18. Regiment trække sig tilbage
                        over Markerne fra Kjærby, og 5. Regiment fik Ordre til at optage Kampen med
                        den forfølgende Fjende; 6. Kompagni stod yderst paa Fløjen, nærmest ved
                        Sundet; vi blev opløst i Skyttekæder og der blev blæst: «Til Angreb!
                        Bajonnetten paa!», og med Hurra brød vi gennem Gærdet, blev modtaget med
                        nogle voldsomme Salver fra den prøjsiske Skyttekæde bag Gærdet paa den anden
                        Side af Marken. Det kostede adskillige Livet, vor flinke, lille Løjtnant M.
                        faldt med en Kugle gennem Knæet, men fremad maatte vi, og det modsatte Gærde
                        tog vi. Men det var imidlertid bleven forladt af Prøjserne, der nu dukkede
                        op bag ved det modsatte Gærde. Der begyndte nu en regelmæssig Kamp mellem
                        Skyttekæderne. Hovederne dukkede op og ned bag Gærdet, og Kuglerne peb
                        omkring én, naar man et Øjeblik kigede op over Dækningen for at udfinde et
                        passende Maal. Sognefogden og jeg laa sammen; vi havde en fortræffelig
                        Stilling med Benene i en Vandgrøft og var begge ivrigt beskæftigede med at
                        skyde paa nogle prøjsiske Kolonner en 300 à 400 Alen fra os. Pludselig hører
                        jeg ham udstøde et Skrig og et «Hjælp mig!» og han faldt forover med
                        Ansigtet mod Grøftevolden.
                        Jeg hjalp ham lidt til Rette og fik ham stillet med Ryggen op mod Volden. Da
                        jeg derefter saà mig om, ser jeg til min ikke ringe Forbavselse, at de
                        danske er i Færd med at forlade Marken, jeg saà nogle enkelte springe over
                        Gærdet paa den anden Side, og et Kompagni Prøjsere i Luntetrav løbe op ikke
                        mere end 30 Skridt fra mig, dækkede af Markens Sidegærde. I en Fart var jeg
                        paa Benene og rendte, hvad Remmer og Tøj kunde holde, jeg hørte Kuglerne
                        suse lige forbi mig. Der bliver fra en af Prøjserne raabt: «Halt!», jeg
                        vender halv Front mod dem, faar Øje paa en, der med Bøssen til Kinden sigter
                        paa mig, i samme Nu fyrer han, og jeg — falder forover uden Bevidsthed.
                        Rimeligvis har Bevidstløsheden kun varet et Øjeblik, thi da jeg kom til mig
                        selv, slog de danskes Kugler endnu ned rundt omkring mig. Der var imidlertid
                        fuldt af prøjsiske Soldater paa Marken, jeg følte en stikkende Fornemmelse i
                        Brystet og kunde kun med Besvær trække Vejret; imidlertid rejste jeg mig op
                        paa Knæene, men blev straks taget under Armene af et Par Feltskærere, der
                        førte mig hen til en Læge. Jeg havde i min Uniform et lille rundt Hul, lige
                        hvor Hjertet skulde sidde under den, og var egentlig lidt forundret over, at
                        jeg endnu var i Live. Uniformen blev knappet op, og det viste sig da, at
                        Kuglen havde slaaet mod min Træpibe, var gaaet gennem min Regnskabsbog og et
                        Cigaretui og ud under Armen, det eneste Spor, den havde efterladt paa
                        Kroppen, var en rød Plet. «Sie haben einen glücklichen Schuss bekommen«, sagde Doktoren, og jeg kunde
                        jo ogsaa med Rette være glad over at være sluppen saaledes fra det. Der var
                        imidlertid nok at gøre for Lægen, og jeg blev overladt til en Soldat, der
                        skulde transportere mig til Kjær By. Han tog mig meget broderligt under
                        Armen, bar min Tornyster for mig. Kamplarmen havde imidlertid sagtnet, og
                        man hørte kun af og til Skydning ned mod Sønderborg og saà Blusset af de
                        brændende Barakker ved Sundsmark. Jeg lagde Mærke til, at min Ledsager
                        havde, ligesom jeg ogsaa havde set det hos mange andre, et Dødningehoved
                        tegnet med Blæk paa det hvide Bind, de bar om den venstre Arm. «Ja,» siger
                        han, «wir haben geschworen keinen Pardon zu geben». Da jeg imidlertid
                        anførte mig selv som et Eksempel paa, hvor daarlig han holdt sin Ed, svarede
                        han: «Die Preussen sind gutmüthig, sie können es nicht thun ».I Kjær By, der var slemt medtaget af den haarde Kamp, og hvoraf flere Huse
                        var brændte, mødte vi et Regiment af de røde (ziethenske) Husarer, der med
                        spændte Karabiner hurtigt red ned ad Sønderborgvejen. Jeg blev bragt ind i
                        en Gaard, hvor der allerede var en Del saarede, og snart kom flere bag
                        efter, saa at der snart var omtrent 50 dels Prøjsere og dels danske, de
                        fleste haardt saarede. Vi danske, omtrent 30 i Antal, blev placerede i Loen;
                        der var imidlertid ikke tilstrækkelig Halm, saa at mange maatte ligge paa
                        det bare Logulv; Prøjserne laa omkring i Stuerne. Det var kun en lille
                        Bondegaard. Beboerne havde i Haven gravet en Kule i Jorden; herhen havde de
                        bragt deres Kostbarheder og
                        havde selv taget Bopæl der. Af mine forrige Kammerater traf jeg her den
                        stakkels Sognefoged, der aabenbart ikke havde længe tilbage at leve i. Han
                        vidste ikke, hvor han var, og talede i Feberfantasier. Tillige traf jeg
                        Svenskeren, der havde faaet et Kødsaar i Laaret. Imidlertid, dér laa vi, og
                        som det lod til, blev vi aldeles glemt, ikke et Menneske kom til os, det
                        blev Aften, endnu ingen. De saarede havde kun faaet en foreløbig Forbinding
                        paa selve Kamppladsen og trængte til at faa ordentlig Pleje. En prøjsisk,
                        letsaaret Polak og jeg, gjorde hvad vi kunde for dem, gav dem at drikke,
                        lagde Bandagerne om, saa godt vi kunde, fik Konen i Huset til at koge lidt
                        Mælk, som hun fik, Gud véd hvorfra, men som blev en sand Lædskedrik for de
                        haardest saarede; men kun de aller færreste fik noget, de fleste maatte se
                        tørmundet til, dog heldigvis Vand var der nok af.Natten kom — og det en Nat, som jeg sent vil glemme. En ynkelig Lampe var
                        bleven hængt op under Hanebjælken, den lyste kun saa meget, at man kunde
                        skimte, se var der ikke Tale om. Det var saa koldt, Vinden tudede gennem
                        Sprækker i Døren og Lervæggene, Regnen dryppede ned gennem det utætte Tag.
                        Jeg var træt til det yderste, men det var umuligt at sove blot et Øjeblik;
                        jeg havde sat mig hen i et Hjørne med Ryggen mod Muren, uafladelig lød
                        Jamren og Klynken, og i Halvmørket kunde jeg skimte den blodplettede Halm og
                        de Skikkelser, der sukkende og jamrende vred sig paa den. Jeg havde faaet en
                        Spand Vand ind om Dagen og
                        lædskede dem, der trængte til det. Morgenen kom og stadig ingen Læger; først
                        efter Middag kom ganske tilfældig en civil Mand til Gaarden, og ham fik jeg
                        til saa hurtig som mulig at gaa til Sønderborg og melde til en eller anden
                        prøjsisk Avtoritet, hvordan det stod til. Et Par Timer efter kom endelig de
                        længe savnede Læger med Lazaretvogne til øjeblikkelig Bortskaffelse af de
                        saarede. Jeg blev straks taget i Tjeneste som Tolk. Med Lazaretvognene kom
                        der to Officerer, Løjtnanterne H. og T., den første spurgte mig om Navn, og
                        da han hørte det, fortalte han mig, at han laa i Kvarter i Nabogaarden til
                        A. Præstegaard [hvor Brevskriverens Fader boede].
                        Jeg kom op i en af Lazaretvognene og maatte køre med ham til Hørup for at
                        opdage, om der var flere saarede, der var glemt, ligesom vi i Bondegaarden.
                        At der ingen Læger var kommen til Gaarden havde sin Grund i, at man havde
                        glemt at hejse et hvidt Flag paa Huset.Vi begav os altsaa paa Vejen; endnu laa døde spredte rundt omkring; tæt
                        udenfor Kjær var der samlet 60 paa et Sted. Det var et stygt Syn at se dem
                        ligge der i det klare Solskin med de blaalige, hos de fleste i Dødskampen
                        frygteligt fortrukne, Ansigter; udplyndrede var de alle. I Nærheden af Hørup
                        lejrede vi, o: de to Løjtnanter og jeg, os paa en Eng, og jeg fik noget at
                        spise, hvad jeg trængte haardt til, efterat jeg, siden et ringe Maaltid
                        Tirsdag Aften, aldeles intet havde nydt indtil denne Tid, omtrent Kl. 4 om
                        Torsdag Eftermiddag. At se en menig, dansk Soldat holde Maaltid med
                        prøjsiske Officerer maa have
                        forbavset de menige i høj Grad, thi de samlede sig i Mængde og kigede
                        nysgerrig paa, hvad Enden vilde blive paa det. Vi fandt ingen saarede i
                        Hørup og begav os derfra til Augustenborg. Paa Vejen derhen fandt vi i et
                        lille Husmandshus min gamle Ven, Aborre, der laa og droges med Døden med et
                        Skudsaar gennem Brystet. Da han aabenbart laa paa sit yderste og
                        sandsynligvis vilde dø under Flytningen, lod H. ham ligge. Fra Augustenborg
                        kørte vi tilbage til Sønderborg, hvor vi først ankom, da det var mørkt.
                        Løjtnant H. vilde nu have mig anbragt paa et Hospital, men jeg erklærede, at
                        det vilde jeg ikke, da min Skade ikke var den Ulejlighed værd at lægge sig
                        paa et Hospital for den. «Ja,» svarede han, «so soll ich Sie eigentlich an
                        die Wache abliefern, das will ich aber nicht; wenn Sie mit mir nach Hause
                        gehen wollen, will ich Ihnen ein gutes Nachtquartier geben, aber eins
                        versprechen Sie mir, Sie laufen heute Nacht nicht weg». Med Glæde tog jeg
                        imod hans Tilbud; han laa i Kvarter i en Gaard en Fjerdingvej udenfor
                        Sønderborg; der kørte vi altsaa ud, holdt et lukullisk Maaltid af Skinke og
                        Æg, røg en Cigar derpaa og passiarede en Timestid, saa delte min ædelmodige
                        Fjende sin Seng med mig, og vi sov begge fortræffelig efter de hafte
                        Anstrengelser. Den næste Morgen laante min fortræffelige Vært mig 10 Thaler,
                        mine Pengeaffærer var temmelig derangerede, jeg var kun Selvejer af i
                            R, og jeg blev afleveret til Vagten i
                        Sønderborg; nu var jeg altsaa for Alvor Fange, og det fik jeg ogsaa snart at
                        føle.Den «Feldwebel», der kommanderede Vagten, begyndte straks at skælde mig ud
                        for «Hannemann», erklærede de danske for fejge Hunde og Prøjserne for tapre
                        Karle. Da jeg svarede ham, at det viste tilstrækkelig deres Tapperhed, at de
                        havde Mod til at haane en forsvarsløs Fange, blev han rasende, greb sit
                        Gevær, satte mig Bajonnetten for Brystet, og truede med at vise mig, hvad
                        det vilde sige at fornærme en Prøjser. Da Trudslen imidlertid ingen Virkning
                        gjorde paa mig, morede han sig med at fortælle de andre Soldater, hvordan
                        han skulde faa udvirket, at jeg kom til at arbejde i Spandau paa
                        Fæstningsværkerne, bundet med Lænke, der endte i en Kugle af en Gud véd hvor
                        mange Punds Vægt. Imidlertid blev Vagten snart afløst, og af det ny
                        Vagtmandskab blev jeg i enhver Henseende behandlet ordentlig. Imidlertid var
                        der bleven bragt 3 Overløbere, Slesvigere fra Tønder-Egnen, ind paa Vagten,
                        senere kom en fjerde til, de havde skaaret den danske Kokarde af Kasketten
                        og sang «Schleswig-Holstein». Vagtlokalet bestod af to Stuer, en
                        forhenværende Manufakturbutik og et lille Værelse indenfor, i dette inderste
                        Værelse var der strøet Halm paa Gulvet og det blev benyttet som Soverum. En
                        dansk Kone, der boede ovenpaa i samme Hus, var saa venlig at bringe mig
                        nogle Sengeklæder ned. At hævde min Ret til dem, havde jeg haardt nok ved,
                        navnlig om Natten, thi Prøjserne krøb saa tæt som mulig op til mig for ogsaa
                        at faa en Part af dem. Traktementet, de prøjsiske Soldater fik, var meget
                        fordringsløst. Et Par Gange om Dagen kom en Gryde ind med Kaffe (nominelt), og heraf kunde enhver af
                        Hjertens Lyst drikke, af tørt Brød var der ogsaa tilstrækkelig Forsyning;
                        Sukker, Mælk og Smør var Luksusartikler, som ikke saàs; til Middag fik vi
                        elendig Vandsuppe og Ris og et lille bitte Stykke Kød. Konen ovenpaa havde
                        inviteret mig til Kaffe; jeg bad Vagtkommandøren om Tilladelse dertil og
                        vilde give mit Æresord paa, at jeg vilde komme tilbage igen. Han erklærede
                        imidlertid «dass ein gemeiner Soldat kein Ehrenwort habe», men lod mig
                        imidlertid senere gaa derop, ledsaget af en Soldat med Pikkelhue og Gevær
                        for Sikkerheds Skyld. Mens jeg drak min Kaffe, sad det stakkels Bæst i hele
                        sin stive Stads og saà med længselsfulde Blikke hen efter Kaffekanden. Jeg
                        bad derfor Konen om at give ham en Kop ogsaa, og uden hverken at sige Tak
                        eller noget drak han Kaffen. Da han havde faaet den til Livs, sagde han:
                        «Die Dänen schlagen sich gut», og dermed var hans Konversationstalent
                        udtømt. —I Sønderborg var jeg til Løverdag Middag (2. Juli), da jeg fik Ordre til,
                        ledsaget af en Mand og en Gefreiter, at marchere over Graasten til
                        Flensborg. Overløberne skulde med, men da de havde Lov til at gaa, hvor de
                        vilde, naar de blot fulgte, havde jeg alene Æren af det ledsagende Mandskab
                        og blev transporteret ud af Sønderborg med en Mand foran mig og en bag ved,
                        begge med spændte Haner paa deres Bøsser. Ved Dybbøl Skanser var vi saa
                        heldige at komme til at køre med en Ægtvogn; med mine Bevogtere stod jeg mig
                        fortræffeligt. Jeg havde
                        vundet deres Hjerter ved at traktere dem med Kaffe og «Köhm» i den første
                        Kro, som vi kom til. De viste mig Sammensætningen af deres «Zündnadel» og
                        forærede mig Kugler og Patroner «zum Andenken». Vi kom først til Graasten
                        hen imod Aften og begav os straks til Slottet. Her blev jeg ganske alene
                        anbragt i en stor Sal i Frontfløjen, naturligvis med Vagt for Døren. Jeg
                        havde lagt mig paa min Kappe, som jeg heldigvis havde bevaret, og den vakte
                        en prøjsisk Artillerists Havesyge. Først bød han mig Penge for den (en hel
                        prøjsisk Daler), men da jeg ikke vilde af med den, begyndte han at true,
                        trak sin Sabel og vilde have den med Magt. Da jeg imidlertid standhaftig
                        blev liggende, blev han tilsidst ked af at gøre flere Anstrengelser og gik
                        bandende bort, men jeg beholdt min Kappe. Den næste Morgen gik Rejsen for
                        sig igen, atter fik vi fat i en Vogn og naaede Flensborg ved Middagstid. Her
                        blev vi straks ført op paa Hovedvagten, vore Navne blev nedskrevne,
                        Overløberne blev sendt hjem og jeg blev sendt til — Tugthuset. Her blev jeg
                        modtagen af en Del fangne Kammerater, de stimlede sammen om mig, og jeg
                        maatte op paa en Tønde og fortælle om Aisaffæren, alt hvad jeg vidste. Der
                        var her omtrent 150 Fanger, de fleste fangne ved Sankelmark eller hørende
                        til Daues Kompagni, der blev fanget ved Fredericia. De havde altsaa allerede
                        længe været i prøjsisk Fangenskab og var nu komne til Flensborg for at blive
                        udvekslede med de faa Prøjsere, vi havde i Kastellet i København. Da jeg var
                        bleven stukket ind mellem
                        dem, gik jeg i de sangvinske Forhaabninger, at jeg ogsaa skulde hjem med
                        dem, men jeg skulde snart paa en sørgelig Maade blive skuffet. Imidlertid
                        var der Lystighed og Glæde i Tugthuset. Flenborgerne sendte Spande, fulde af
                        Kaffe og Sødsuppe, hen til os tillige med hele Kurve fulde af
                        Fastelavnsboller og Pandekager. Damer besøgte os og forærede os røde og
                        hvide Sløjfer. Jeg gjorde Bekendtskab med en ung Pige, der boede i Huset ved
                        Siden af, hun stak Hovedet ud af Vinduet, jeg gjorde det samme i Tugthuset,
                        og saa gik Samtalen helt flydende. Til Mandag Aften gik jeg her i Herlighed
                        og Glæde, saa kom det Tordenbudskab, at jeg den næste Morgen Kl. 7 skulde
                        afgaa til Rendsborg og forblive der «bis weitere Ordre». Det var jo
                        fornøjeligt! Jeg blev noget melankolsk ved denne Efterretning, hvilket
                        rimeligvis bevægede en Trænkusk til at spørge mig, om jeg ikke havde Lyst
                        til «at stikke af», han havde nogle civile Klæder, som jeg gerne maatte
                        benytte. Jeg gik ind paa Forslaget, og da det blev mørkt, traf vi vore
                        Forberedelser. Vi laa i første Etage i en stor Sal, hvortil der imidlertid
                        stødte to smaa Værelser, et i hver Ende; det ene blev benyttet af danske
                        Fanger og havde et Vindue, der stødte op til en smal Gyde mellem Tugthuset
                        og Nabogaarden mod Norden, det andet blev benyttet af det prøjsiske
                        Vagtmandskab. Trænkusken fik sine Klæder frem og gemte dem i Halmen til
                        senere Afbenyttelse, i Gaarden havde jeg faaet Fingre i et Reb, der var
                        brugt til at tørre Tøj paa, det blev ligeledes lykkelig bragt op og gemt i
                        Halmen, og ed Midnatstid
                        skulde Sagen gaa for sig — men ak! En prøjsisk Skildvagt havde faaet Post i
                        Gyden, og spankede med lange Skridt op og ned under Vinduet, saa der var
                        aldeles ingen Udsigter til at komme bort, Forsøget maatte altsaa opgives.
                        For at hævne mig, vilde jeg forsøge at rive en stor slesvigholstensk Fane
                        ned, der var plantet lige uden for Porten, ved Hjælp af et Par Mand, der
                        holdt mig i Benene, forsøgte jeg det, men ogsaa den spottede mine
                        Anstrengelser, det var mig ikke muligt at røre den. Med skuffede
                        Forhaabninger lagde jeg mig hen i den halvraadne Halm, der var strøet paa
                        Gulvet, men det var mig umuligt at sove, og ved Daggry var jeg paa Benene
                        igen. Tanken om at flygte havde jeg ikke opgivet men vilde lade det komme an
                        paa Lejligheden, som heller ikke længe lod vente paa sig. Tugthusgaarden er
                        en firkantet Gaard med Bygninger paa alle fire Sider; en Port førte ud til
                        Gaden, den stod aaben, men var bevogtet af to Skildvagter, i den nedre Ende
                        en Porthvælving med to Porte. Den øverste af disse var aaben, og der var
                        ligeledes posteret en Skildvagt. Ved Daggry var jeg gaaet ned i Gaarden og
                        saà da, at Skildvagten ved Bagporten havde forladt sin Post og var gaaet
                        midt op i Gaarden. Jeg gik ned forbi ham, uden at han lagde Mærke til mig,
                        kom ned i Porten, derfra ind i Hestestalden, hvor jeg hurtig fik et Vindue
                        op, sprang ud i en lille Have, skar Kokarden af min Hue, entrede i en Fart
                        over et Plankeværk og befandt mig nede ved Havnen! Hurra, nu var jeg fri! Men nu kom
                        Spørgsmaalet, hvorhen?Den eneste jeg kendte i Flensborg var Bødker P., til ham havde jeg Dagen i
                        Forvejen sendt et Brev og fortalt ham, at jeg sad som Fange i Tugthuset lige
                        overfor, men han havde hverken ladet sig høre eller se; til ham vilde jeg
                        altsaa ikke gaa. Jeg besluttede da at gaa ud til Kobbermølle-Skoven og lade
                        Lykken raacle for Resten. Var jeg først ude af Byen, var Faren ikke stor, i
                        Byen havde jeg at befrygte at blive kendt af prøjsiske Soldater, der havde
                        haft Vagttjeneste hos Fangerne. Det gik imidlertid godt, vel mødte jeg flere
                        Vagtpatrouiller, men blev ikke anholdt. En dansk Soldat, der havde skaaret
                        Kokarden af sin Hue, var et altfor almindeligt Syn i Flensborg, til at nogen
                        skulde have brudt sig derom. Det var en mageløs dejlig og frisk
                        Sommermorgen, og den Følelse, at jeg var fri, gav den forøget Skønhed; snart
                        havde jeg Flensborg bagved mig, og efter en Times Gang naaede jeg
                        Kobbermølle-Skoven, som jeg kendte saa godt fra min Drengetid, hvor jeg
                        mangen Gang havde leget Røver, mindst tænkende, at jeg en Gang som en Slags
                        fredløs skulde tage min Tilflugt til den. Jeg krøb ind i et Krat og gav mig
                        til at overveje, hvad der var at gøre, og besluttede da om muligt at tage
                        til Kaptajn Hammers Vesterhavsflotille som det Sted, der var nemmest for mig
                        at naa. Jeg vidste den Gang ikke af, at Østerrigerne havde besat Vestkysten,
                        men havde hørt, at der laa danske Tropper paa Fanø og antog, at jeg kunde
                        komme derover fra Vester Vedsted ved Ribe. Imidlertid vilde jeg blive i Skoven til om Aftenen og saa
                        begive mig paa Vejen til Højer. Vejret var imidlertid for smukt til saaledes
                        at ligge i Hi i et Krat, og jeg gav mig derfor til at spadsere omkring i
                        Skoven. Kort efter traf jeg en gammel Kone og en lille Pige, der samlede Mos
                        til Ligkranse; jeg gav mig i Tale med dem, og Konen lod til at være ivrig
                        dansksindet. Samtalen blev ført paa plattysk, pludselig siger den lille Pige
                        noget til Moderen sagte, hvorpaa denne svarede Nej og giver sig til at le.
                        Da jeg spurgte, hvad det var, svarede hun, at Pigen bildte sig ind, jeg
                        hørte med til Fangerne i Tugthuset, hun havde lagt Mærke til mig paa Grund
                        af Kuglehullerne, jeg havde i Uniformen. Da jeg mente at kunne stole paa
                        Konen, fortalte jeg hende, hvorledes Sagen hang sammen, og bad hende om
                        muligt at skaffe mig nogle civile Klæder i Flensborg, at jeg lettere kunde
                        komme bort. Hun gik ind derpaa, Pigen blev hos mig, og jeg udpegede som
                        Mødested en Ellemose, hvor jeg selv laa godt gemt, men havde Udsigt over
                        nogle Bakker, hvorover hun skulde komme, saa at jeg kunde slippe bort, hvis
                        hun vilde forraade mig. Efter nogle lange Timers Ventetid kom hun endelig
                        tilbage og bragte ganske rigtig i en Sæk nogle Klæder. I en Fart holdt jeg
                        Omklædning bag en Busk og traadte frem forvandlet til en ægte
                        Haandværksbursch, iført bundløse Støvler, et Par tyndslidte brune Bukser med
                        Huller paa forskellige Steder, en dito Frakke og et stort, rødt Tørklæde om
                        Halsen, en gul Kasket; i Lommen havde jeg et «Skin» [tyske Sckein], som Bagersvend Heinrich Jacobsen, og i Haanden en Pakke Smørrebrød,
                        omhyggelig indviklet i et rødt Tørklæde; Forvandlingen var meget vellykket.
                        Min Uniform blev puttet i Sækken, jeg hjalp Konen at samle den fuld af Mos
                        og tog saa Afsked fra hende for at begive mig ud paa andre Eventyr.En Tid lang drev jeg endnu omkring i Skoven, saà Fangerne fra Tugthuset
                        syngende marchere forbi ad Chausseen; hen paa Eftermiddagen begav jeg mig
                        selv paa Vejen, ogsaa syngende af Hjertens Lyst, som det sig hør og bør for
                        en «Burschs», ad Tønder Landevej, var inde i en Kro undervejs og fik mig en
                        Seidel Bier til mit Smørrebrød. Da det blev mørkt, var jeg allerede kun en
                        Mils Vej fra Tønder. Soldater havde jeg ikke set mange af paa Vejen og
                        troede den hellige Grav vel forvaret i den Retning, indtil jeg som sagt var
                        kommen i Nærheden af Tønder; i en stor Bondegaard lige ved Vejen var der
                        Dans og Lystighed, og hvide Frakker, blaa Bukser og blanke Knapper viste
                        snart, at Østerrigerne spillede Dansekavalerer her, Grupper af dem stod
                        passiarende udenfor Døren. Et lille Stykke længere frem stod en Skildvagt
                        udenfor en Smedje, jeg gik over paa den anden Side af Vejen for at slippe
                        utiltalt forbi, men det lykkedes mig ikke, Fyren vinkede ad mig og jeg kom
                        over til ham. «Siehst du da, Kammerat, sie ist noch nicht zu Bette
                        gegangen», sagde han og pegede op til et lille Kvistkammervindue lige over
                        for, hvor man ogsaa rigtig bemærkede en kvindelig Figur bag ved det halvt
                        tiltrukne Gardin. Da jeg bejaede Rigtigheden af dette Spørgsmaal, raabte Vagtkommandøren ud
                        fra Smedjen: «Was giebt's!» «Nichts» svarede Skildvagten, men jeg skyndte
                        mig imidlertid af Sted for ikke at faa ubehagelige Spørgsmaal. Imidlertid
                        havde det begyndt at regne, og jeg krøb ned i en Høstak, hvor jeg sov
                        fortræffeligt et Par Timer, for saa atter at vandre af Sted. Ved Daggry kom
                        jeg gennem Tønder og mødte mærkelig nok en hel Del Mennesker paa Gaden, men
                        det var lutter østerrigske Officerer, og de gik enkeltvis, altsaa havde de
                        ikke været til Gilde, men — quiescat in pace — jeg vil ikke fremføre
                        Beskyldninger mod de tønderske Damer.Det begyndte imidlertid at regne, og gennemblødt til Skindet kom jeg Kl. 6 om
                        Morgenen ad nogle Biveje og Stier til Højer. Uden at møde en eneste Uniform
                        kom jeg til Onkel V.'s Hus; Tante Hanne stod i Gangen og strøg og saà lidt
                        forundret paa den Lazarus, der hilste hende med et «Godmorgen Tante!». Jeg
                        blev imidlertid mageløst modtagen. Uheldigvis havde de en østerrigsk Officer
                        i Indkvartering, som hvert Øjeblik gjorde sig et Ærinde ind i Stuen, og
                        naturligvis ikke maatte se en fremmed af et saa mistænkelig Ydre; om Aftenen
                        vilde Skæbnen, at der skulde komme fremmede, og jeg gik glip af Lejligheden
                        til at tilbringe en Aften med den elskværdige Familje, inden jeg atter begav
                        mig ud paa Rejser. Om Natten Kl. I½brød jeg op igen, hele Familjen var
                        samlet i Dagligstuen, vi sad i Mørke, intet Lys blev tændt for ikke at vække
                        Opsigt. Det var en mørk Nat, taaget Luft og Rusk. For ikke at gaa gennem
                        Byen, sprang jeg gennem et
                        Vindue ud i den lille Have, kom lykkelig uden om alle Skildvagter og befandt
                        mig snart paa Landevejen til Ribe. Regnen strømmede ned, saa jeg til sidst
                        tog min Tilflugt til en Kro, Regnen tog af, og jeg var saa heldig at komme
                        til at køre med en Bondevogn, der skulde til Ribe. Da det imidlertid ikke
                        var min Hensigt at tage derhen, men til Vester Vedsted, bøjede jeg fra
                        Landejen og vandrede ad nogle Biveje til Landsbyen. Jeg var atter her saa
                        heldig ingen Soldater at møde og tog ind i Kroen. Jeg saà nu en Del
                        anstændigere ud, havde lagt Bagersvende-Kostymet og aabenbarede mig i hvide
                        Bukser og Straahat, en stor Regnkappe, en tyk, ulden Vinterfrakke og et Par
                        Tøjsko, unægtelig en underlig Klædedragt for en Turist, som jeg nu gik for.
                        Af Navn kendte jeg Pastor S. og besluttede at gaa til ham for at bede om
                        Raad og Vejledning til at udføre min Plan: at gaa til Manø og derfra til
                        Fanø. Jeg traf Præsten hjemme, og i hans Studerekammer fortalte jeg ham,
                        hvad jeg vilde. Han bad mig følge sig, og vi gik op paa Kirkegaarden,
                        hvorfra man har Udsigt over Vesterhavet.Manø er en lang, smal 0 omtrent en Mil fra Fastlandet, men i Ebbetiden er
                        Vandet saa lavt, at man kan gaa eller vade der over ad en bestemt Vej, der
                        er mærket med Riskoste, men Windischgrätz-Dragoner med lange, hvide Kapper
                        og Hjelme, der blinkede i Sollyset, medens de red frem og tilbage langs
                        Stranden, viste hvor omhyggeligt Østerrigerne bevogtede Overgangsstedet.
                        «Der ser De, hvorledes Forholdene er,» sagde Præsten, «navnlig i de sidste
                        Dage er Vagterne bleven fordoblede, og den ene Vogn fuld af Soldater og Officerer fra Ribe
                        kommer efter den anden, man har nemlig set Røgen af Hammers Kanonbaade og de
                        befrygter en Landgang. De kan være glad, at De uhindret er sluppen her ud,
                        thi der holdes et skarpt Øje med alle fremmede. Saa vidt jeg véd, gives der
                        imidlertid en anden Vej til Øen, som de gamle Folk i Byen véd Besked om, og
                        som ikke bliver bevogtet, muligvis De paa den Maade kan komme bort. Vi gik
                        tilbage til Præstegaarden, og Præsten overgav mig til sin Familje, medens
                        han gik ud for at skaffe Oplysninger. Snart kom han imidlertid tilbage. En
                        gammel Bonde, Peter M., der boede tæt ved Præstegaarden, kendte den anden
                        Vej. Præsten mente, at det var bedst, jeg gik ned til ham og talte med ham.
                        Peter M. fortalte mig da, at den anden Vej var betydelig længere end den
                        almindelig brugte, og det vilde blive et altfor voveligt Forsøg at gøre for
                        mig, da jeg maatte begive mig paa Vej om Natten og alene, ingen fra Byen
                        vilde gaa med mig, ikke af Frygt for Fjenden, da de let kunde komme bort,
                        men fordi de ikke kunde komme tilbage igen. Medens vi talte sammen, saà vi
                        to Dragoner komme ud fra Kroen. Peter M. spurgte, om jeg havde været der; da
                        jeg bejaede det, svarede han: «Død og Pine, det er en gal Historie, Manden
                        er en ivrig Hjemmetysker, der er Spion for Fjenden, og fremmede er det
                        aldeles ikke tilladt at komme hertil i disse Dage.» Dragonerne red lige op
                        til Præsteboligen, fem Minutter efter kom de ud derfra og red lige ned mod
                        M.'s Hus. «Nu gælder det Dem,» sagde han, og i et Nu fik han mig op paa Loftet, ned i en Kiste med
                        Lærred, dette oven paa mig, og der laa jeg da forberedt paa, som Gustav
                        Vasa, at blive stukken med en Klinge. Jeg hørte Hestehovene klapre paa
                        Stenbroen udenfor Huset og laa i stærk Spænding og ventede paa hvad der nu
                        skulde gaa for sig. Imidlertid hørte jeg dem kort efter ride bort, og M.
                        befriede mig af mit Fængsel. Dragonerne skulde paa Strandvagt og havde
                        tigget Flæsk, det var det hele. Om Aftenen kom Peter H. hen til os og vi tre
                        holdt Krigsraad, som faldt ud til, at Peter H. om Natten vilde følge mig ned
                        over Heden, forbi Ribe til Haderslev Landevej, og jeg vilde saa forsøge min
                        Lykke paa Slesvigs Østkyst. Som sagt, saa gjort, jeg sov et Par Timer hos
                        M., noget efter Midnat kom Peter H. og hentede mig, fulgte mig over Heden,
                        saa at jeg stødte til Haderslev Landevej ved Skærslevmølle, hvorfra jeg
                        fortsatte min Vej ad Gram til. Det var en meget varm Dag og temmelig
                        anstrengende med en stor Regnkappe, som Solstraalerne havde opvarmet, saa
                        jeg næppe kunde taale at holde Haanden paa den, at vandre ad den temmelig
                        sandede Vej. I Kroen i Gram fik jeg den første danske Avis i Haanden, et
                        Eksemplar af «Berlingske Tidende», og læste: «Frivillig, menig Nr. 157, N.
                        N., haardt saaret og falden.» Det er med en egen Følelse, man læser om sit
                        eget Dødsfald; det viser ligeledes, at man ikke altid kan stole paa
                        «Berlingske».Her midt i Slesvig var det, som om der slet ingen Krig var, ingen Soldater
                        saàs, og alting var fredeligt og roligt. Fra Gram gik jeg til Østerlinnet,
                        den gamle Præstefrue faldt mig om Halsen, kyssede mig og kaldte mig «sin gamle Dreng». Præsten tog
                        lidt mere koldt imod mig, han var, som rimelig, lidt bange for Følgerne, det
                        muligt kunde have for ham, dersom det skulde komme ud mellem Folk. Jeg vilde
                        straks have gaaet bort igen, men det maatte jeg paa ingen Maade faa Lov til,
                        og blev der saa i Ro og Mag til næste Dags Aften. Jens S. lovede at skaffe
                        mig et Sted, hvor jeg kunde være i Ro og Fred, og hvorfra jeg rimeligvis
                        kunde faa en Lejlighed til at slippe over til Fyen. Vi kørte fra Østerlinnet
                        om Aftenen og kom midt om Natten til Tvendes Minde ved Vonsild. Ejeren B.
                        bankede vi op af hans Nattesøvn, og da han havde hørt min Historie, tog han
                        imod mig med stor Hjertelighed og lovede mig Hjælp og Bistand i enhver
                        Retning. Jens S. kørte hjem igen og jeg blev paa Tvendes Minde. Endnu den
                        samme Dag red B. til Kolding og kom tilbage med den Besked, at jeg kunde
                        blive sat over til Fyen, men skulde afvente nærmere Efterretning inden otte
                        Dage.Nu levede jeg et Herreliv paa Tvendes Minde, strejfede omkring i Moserne og
                        Skovene, spiste Jordbær og hyppede Kartofler og var en Genstand, som kostede
                        den gamle Husholderske megen Hovedbrud. Der hvilede et mystisk Slør over
                        mig, og hun anstillede forskellige Forsøg baade hos B. og mig for at faa at
                        vide, hvem jeg var og hvor jeg skulde hen. Jeg var jo kommen dumpende ned i
                        Huset midt om Natten, hun havde ikke engang set, om jeg var kommen gaaende
                        eller kørende. Jeg ejede kun én Skjorte, paa den stod der N. N., og B.
                        kaldte mig Vilkens, nej, det
                        var til at blive gal over. Tilsidst fik den gamle Sjæl imidlertid Ro; den
                        Dag, jeg rejste, fortalte B. hende under Tavshedsløfte, hvorledes Sagen hang
                        sammen. De otte Dage gik imidlertid og der kom ingen nærmere Efterretninger;
                        da Østerrigerne, efter hvad der fortaltes, arbejdede ivrigt paa
                        Forberedelserne til en Overgang over Lillebelt til Fyen, og jeg nok ønskede
                        at støde til mit Regiment, inden det gik for sig, besluttede jeg at rejse
                        videre og forsøge min Lykke Syd paa. En skøn Morgenstund fik B. altsaa de
                        brune spændt for, og vi begav os ad Vejen til Haderslev. Da vi kom ud paa
                        Landevejen mellem Kolding og Kristiansfeldt, mødte vi det ene Kompagni
                        Pionerer efter det andet, baade Prøjsere og Østerrigere, alle styrende Nord
                        efter. Paa Vejen traf vi ogsaa en General med sin Stab; da vi ikke hilste
                        dem og rimeligvis har forekommet dem mistænkelige, havde vi kun passeret dem
                        et lille Stykke, da en af Officererne kom galoperende tilbage og befalede os
                        at holde. «Wer sind Sie!» raabte han. B. fortalte, at han var en Bonde fra
                        Koldingegnen, der skulde til Haderslev med Smør, men undskyldte sig tillige,
                        at han ikke kunde tale tysk. «Tal De kun dansk», svarede Officeren paa
                        aldeles rent dansk, «det forstaar jeg godt». Han vilde se vore Papirer, men
                        vi havde naturligvis ingen, og B. sagde, at han troede ikke, han behøvede
                        dem for at køre til Haderslev. Officeren erklærede imidlertid, at vi
                        ufortøvet i Haderslev maatte gaa til Herredsfogden og skaffe os
                        Legitimationspapirer, han kom tilbage den samme Vej om Eftermiddagen og skulde vel vide at finde
                        os igen. Til Haderslev ankom vi uden videre Uheld, og B. fulgte med mig op
                        til Herredsfogden; efter en Del Besvær og kun derved, at B. gik i Kavtion
                        for mig, fik jeg et Pas lydende paa Kristian August Hansen, hjemmehørende i
                        Odense, der efter at have lært Landvæsnet hos B., ønskede over Liibeck at
                        begive mig hjem, og blev de «respectiven Behorden» anmodede om at hjælpe
                        mig, hvor de kunde. B. kørte snart efter hjem igen, jeg blev i Haderslev til
                        om Aftenen og besaa Byens Mærkværdigheder i Selskab med en prøjsisk
                        Kyrassér. Om Natten kørte jeg med Dagvognen fra Haderslev, kom om Morgenen
                        for anden Gang til Flensborg, kørte derfra med Jernbanen over Hamborg til
                        Lubeck, hvortil jeg kom samme Dags Aften.I det gamle, mærkelige Lubeck var der stor Stads, der var Schiitzenfest for
                        Nordtyskland, og en Mængde fremmede havde samlet sig i den Anledning; der
                        blev turnet og skudt til Skive. I Hotellet traf jeg tre danske Studenter fra
                        Ribe; de var Russer og behandlede mig med stor, nedladende Venlighed, de
                        antog mig nemlig for en Sømand, i hvilken Tro jeg lod dem blive, og lyttede
                        med stor Opmærksomhed til deres belærende Bemærkninger. Den næste Dag afgik
                        Dampskibet «Eliida» over Malmø til København. Jomfruen om Bord kaldte mig
                        «han», saa medtaget var min Klædedragt imidlertid bleven. Med prægtigt Vejr
                        gik Rejsen for sig, vi saà Møens Klint ved Solopgang og kom op ad
                        Formiddagen til København.Her traf jeg paa Toldboden en Bekendt, der hilste mig med det lidet smigrende
                        Tilraab: «Hvad Fanden, er du ikke kreperet? Jeg troede, at du var slaaet
                        ihjel for længe siden; det har staaet i Bladene!» —Fra Officersaspirant til Reserveløjtnant.Uddrag af 32 Breve fra en 22-aarig Handelskommis i en sjællandsk Provinsby
                        til sine Forældre samme Steds. Faderen er Malermester og Tegnelærer, bl. a.
                        ved Realskolen, hvor Sønnen har nydt Undervisning indtil
                        Konfirmationsalderen. Den unge Mand staar ved 3. Infanteriregiment.København, den 8. Januar 1864.Kære Forældre!For første Gang paa min nye Indtrædelse i Livet, da jeg nu for Eftertiden
                        skal staa paa mine egne Ben, og ikke som forhen, naar jeg manglede eller
                        skulde gøre en Ting, at jeg kunde henvende mig til Eder, tilskriver jeg Eder
                        dette Brev; det er ikke saa meget for at fortælle noget nyt som for at takke
                        Eder for den Tid, som jeg har tilbragt hos Eder. Da jeg nu ved, at det ikke
                        er nogen Morskabstur, at man er paa, føler jeg først hvad det vil sige at
                        være borte fra Hjemmet. Men med Tiden hjælper det vel, men det letter alle
                        Tider, at man nu ved at skrive dog paa en Maade kan staa i Berørelse med
                        Eder. Jeg har da meldt mig i Dag ...Den 12. Januar 1864.Nu lidt om Forholdene her. Vi er, som sagt, 300 Mand, deriblandt er
                        Studenter, Rigsdagsmænd, Grosserere, Baroner, Fuldmægtige o. dsl.; vi havde
                        stor Generalforsamling her i Gaar indbyrdes, nogle Studenter holdt Tale, der
                        blev oprettet en Læseforening, Musik- og Sangforening. Kontingentet er I
                        (???) mdl .... Vi har det meget godt endnu, men det bliver snart værre, da
                        de bedste kan vente at komme over om en syv Uger. Uniformen faar vi først om
                        en otte Dage ...Den 24. Januar 1864.Eders sidste Brev glædede mig meget med Hensyn til Eders venlige Ønsker til
                        mig, men paa den anden Side bedrøvede det ogsaa mig at høre, at C. [en nær Ven af Familjen] er indkaldt. Jeg havde dog
                        troet, at han skulde have faaet Lov til at blive hjemme. Jeg ser saa
                        sjeldent Bladene og var derfor saa uforberedt paa det, at han skulde ind, at
                        jeg tabte rent Lysten til at more mig den Aften (jeg havde nemlig bestemt at
                        gaa i Teatret) at jeg kun gik mig en Tur ... Om saa ogsaa C. skal ligge der
                        ovre i nogen Tid, saa tror jeg ikke, at det vil vare saa længe, inden han
                        kommer hjem igen, da det jo koster Landet uhyre at holde den Masse Mennesker
                        paa Benene, og kommer det ogsaa til Krig, da bliver han som
                        Forstærkningsmand ikke Deltager i Slaget, uden det skulde være meget
                        nødvendigt, og maa man derfor stole paa Gud, at han vil styre alting til det
                        bedste og ellers forvente ved et godt Humør, hvad han tilskikker os. Jeg vil
                        derfor ogsaa haabe, at I
                        ikke taber Eders Humør. Jeg véd nok, at man ikke kan glæde sig over det, men
                        man maa se Sagen fra den rigtige Side ...Hvad angaar med Hensyn til mig, da har jeg det godt, vi maa hænge godt i ...
                        Uniformen har vi ikke faaet endnu, men den kommer om nogle Dage ...Jeg gaar ikke meget ud, men bliver for det meste hjemme, skriver og læser ...
                        Den første Dag, jeg var hos N. N., var der en Apotekerfrue og en Frøken, en
                        Præstedatter fra Kallundborg, de syntes saa godt om mig og spørger bestandig
                        om mig, skønt jeg kun talte med dem en ½ Time. Jeg syntes, det netop var en
                        god Begyndelse, det var Dagen iforvejen, inden jeg meldte mig her paa
                        Skolen, men nu frygter jeg, thi her skal kasseres en 50 Stykker, saa det kan
                        godt være, at jeg er iblandt dem, jeg vil ikke haabe det, men man maa finde
                        sig i Skæbnen ...Alting er ellers saa dødt her i København, det er ligesom man var paa Landet
                        ... Nattegn kan man faa til Kl. I, men man faar det kun nødigt. Jeg har ikke
                        haft det endnu og skal heller ikke have det ...Den 2. Februar 1864.... Jeg har da nu faaet Uniformen, og det er en rigtig smuk og god Dragt.
                        Benklæderne er af lyseblaat, stribet Klæde, Frakken véd I jo nok, hvorledes
                        den er. Kappen er af mørkeblaat Klæde, stor, varm og fuldkommen, Kasketten
                        mørk, og koster den Slags 20 (???) Jeg er, ligesom jeg var støbt om igen, og det er en
                        Fornøjelse at gaa nu paa Gaden og modtage alle de Hilsener af Soldater.
                        Imidlertid faar I mit Portræt hjem snart i Uniform ...Den 27. Februar 1864.... Forleden Dag gjorde jeg Officerstjeneste, og I skulde se mig gaa stolt
                        foran hele Troppen med uddragen Sabel igennem Gaderne ...Den 17. Marts 1864.Alting er en Overgang, og saaledes er det ogsaa med mig. Jeg har nemlig nu
                        faaet Ordre til at afgaa til Armeen, det vil da sige ikke til den aktive,
                        men jeg kommer til at ligge paa Als. Jeg afrejser i Morgen, Fredag, tidligt
                        med Banetoget Kl. 7 her fra, og hvis Fader da vilde tage ned til Korsør,
                        vilde det glæde mig meget. Jeg har saa meget at fortælle ham ...Alt mit Tøj er i Orden, jeg kan hverken have mere eller mindre, end jeg har;
                        den eneste Ting er, om Fader vil tage 5 Rdl. med til mig, flere vil jeg ikke
                        have. Du kan jo tage af mine egne ...Vær nu bare endelig ikke bedrøvet, kære Forældre, men stol paa Gud, han vil
                        nok bevare mig, og alle her inde siger, at jeg uskadt vil slippe hjem.
                        Desuden er der jo alle Tegn, til at Krigen snart er forbi, og for det første
                        kommer jeg jo ikke med. Jeg har først faaet Ordre i Gaar, ellers havde jeg
                        bedt om Orlov ... Lev nu vel kære Forældre, og dig, min kære Moder, sender
                        jeg mit Farvel. Jeg kan ikke sige Farvel til dig, men jeg er ved godt Mod,
                        og jeg véd med min indre Overbevisning, at jeg kommer uskadt tilbage. Derfor
                            trøst dig, ellers vil
                        det bedrøve mig mere at vide, at du var bedrøvet. Men Fader kommer, og saa
                        faar jeg de 5 Rdl. og ikke mere. Jeg har nok at bære, saa jeg hverken kan
                        have det ene eller det andet ...Sønderborg, den 24. Marts 1864.Jeg er da kommet til Sønderborg efter en nogenledes stadig Overfart. Kun kom
                        vi paa Grund ved Svendborg, men kom efter en 4 Timers Forløb flot igen, og
                        anløb vi Fyenshav, hvor vi blev landsatte og indkvarteret paa et Høloft.
                        Næste Morgen meldte vi os hos Regimentet, efter at have gaaet I ½ Mil, og
                        blev med Hjertelighed modtagne af Officererne. Næste Morgen afmarcherede vi
                        til Sønderborg, hvor vi straks maatte begive os til Skanserne. Jeg tør ikke
                        fortælle noget mere, hvorledes det gaar med Hensyn til Tyskerne, da Loven
                        forbyder det; kun kan jeg tilmelde, at jeg har det godt og er ved godt
                        Helbred.I Gaar kom der Skrivelse fra Krigsministeriet, at vi sidste Aspiranter skulde
                        staa paa samme Fod som de først afgaaede, og skal vi uden Undtagelse gaa
                        alle Graderne igennem. Flere af de første Aspiranter har ogsaa aflagt deres
                        lange Sabler og er oppakket som menige ...Høruphav, den 29. Marts 1864.... Forleden Dag blev jeg højtideligt udnævnt til Korporalskabsfører, det vil
                        sige, jeg har ingen Distinktioner faaet, men har jeg i det mindste
                        Kommandoen, og nyder jeg megen Venlighed baade hos Officererne som hos
                        Mandskabet ved Kompagniet ...I Gaar Nat havde vi en ordentlig Batallie med Tyskerne, og de skal have lidt
                        voldsomt. Vi blev alarmerede om Morgenen, men kom ikke af Sted, da Slaget
                        nok omtrent var forbi den Gang. Men der skal ogsaa noget til at tage
                        Dybbøl-Skanserne; det er et storartet Værk, som vil koste Blod, men jeg tror
                        heller ikke, at Tyskerne vover mere at begynde paa at storme ...Jeg længes saa meget efter at høre alt [hjemme fra],
                        da det er den eneste Ting, at man som Soldat her kan have at more sig med
                        ...Sønderborg, den 31. Marts 1864.Eders Brev har jeg modtaget i dette Øjeblik, og iler jeg med, da jeg har
                        nogen Tid tilovers, at skrive Eder til, for at I ikke skal tro, at jeg ikke
                        har faaet det. — Det glæder mig meget at høre, at I er saa vel til Mode, og
                        det var heller ikke saa farlig, som man tror, at være i Krig, og er jeg
                        virkelig oprigtig, naar jeg siger, at jeg er ved godt Mod og Humør. En Ting,
                        som kan glæde Eder, er at jeg er uhyre godt lidt af Kaptajnen og
                        Officererne; jeg har en Kammerat, en Aspirant ligesom jeg, og om os har
                        Kaptajnen sagt, at det var Folk, han kunde bruge, og at vi skulde ogsaa
                        frem, da han holdt meget af os.I Dag faar vi den første Distinktion, I Snor og I Knap. En af os skulde have
                        2 Snore, men da Kaptajnen kun havde kendt os i disse 8 Dage, skulde vi
                        vente, indtil han saà, hvem der var den dygtigste. Naar vi er paa Post,
                        taler jeg gerne med min Løjtnant, en Svensker, et herligt Menneske, og ryger vi en Cigar sammen,
                        taler om Literatur og deslige ...Ulkebøl, den 7. April 1864.Eders sidste kære Brev har jeg modtaget, og har jeg ventet paa det med
                        Længsel, da jeg først har faaet det i Dag, tillige med Pakken, hvorfor jeg
                        takker meget. Jeg kan nok tænke, at det er rædsomt at faa at vide, at
                        stakkels C. er død, men saa tænk paa mig!Da jeg fik Eders Brev, fik jeg Lov af Kaptajnen at gaa bort, skønt det er
                        forbudt, da vi stod i Reserven den Dag, men skulde jeg ende Rejsen paa 3
                        Timer, og der var en Mils Vej dertil. Regn var det, til jeg omtrent kom til
                        Augustenborg, da kom Solen frem. Lige med et begyndte Kirkeklokkerne at
                        ringe. Det lød saa højtideligt; der var noget i mig, der sagde, at han var
                        væk, men dog følte jeg en indre Fred, som jeg ikke godt kan forklare, og som
                        endnu denne smukke og nydelige Egn, som Augustenborg ligger i, bidrog endnu
                        mere til at forhøje. Jeg vidste jo, at han havde det godt, endskønt man
                        følte Sorgens Pil; jeg kom nu ind paa Kontoret og spurgte om ham. De slog op
                        i Protokollen, og jeg hører nu Resultatet; mine Taarer løb frit, men de
                        trøstede mig. Mange kommer saaledes dér og maa gaa bort med samme Besked som
                        jeg.Da jeg kom hjem igen til Kaptajnen og meldte mig, spurgte han, hvorledes han
                        havde det. Jeg svarede, han havde det godt, da han var død; da kom han til
                        mig, tog mig i Haanden, og idet en Taare løb ham ned ad Kinden, sagde han,
                        at mange maatte saaledes
                        miste deres kære, og det var en tung Tid for Danmark. Ja, kære Forældre, vær
                        ikke bedrøvet, men trøst Eder! Jeg véd jo nok, at C. var Eder kær, men han
                        har det jo godt, og naar først de første Sorgens Dage er forbi, ser man hvad
                        der er ret, og jeg føler nu, hvor ondt det end gjorde mig, dog en indre
                        Fred. Det er, ligesom han omsvævede mig og lader mine Tanker uden Bitterhed
                        for ham. Kære Moder, vær glad og tænk paa, at Gud gør alt til vores bedste,
                        og det vilde gøre mig meget ondt, at jeg skulde tro, at du har tabt Modet,
                        men jeg vil haabe, at du for min Søsters og min Skyld vil søge at opmuntre
                        dig saa vidt som muligt og søge at glemme det bitre ved Sorgen. Jeg har det
                        ellers godt og har det saa roligt, da Tyskerne forholder sig saa rolige ...Sundsmark, den 15. April 1864.... Jeg kan ikke takke nok for alle de kærlige Ord og Hilsener, jeg faar
                        tilsendt, og det er først ved Farer og Modgang, at man lærer Livet at kende,
                        og at føle, hvad man før har haft, men det er en god Skole, man gennemgaar,
                        og det vil med Guds Hjælp nok en Gang komme mig til Gode ... For Resten
                        trænger jeg for Øjeblikket hverken til det ene eller det andet ... Jeg har
                        det ellers saa godt og er saa rask, som jeg har været nogensinde. Jeg er
                        bleven brun som en Tater, og mit Skæg begynder nu ogsaa at vokse til noget,
                        og vær bare ikke ængstelige for min Skyld! Gud, han vil nok for eders Skyld
                        holde sin Haand over mig.Jeg kan ikke andet end indrømme, at det ser noget betænkeligt ud med Tyskerne. De staar os
                        nu saa nær, at man næsten fra Skanserne paa venstre Fløj kan raabe til dem.
                        Vore Kæder har ellers hele Tiden været saa nær hinanden, at deres Soldater
                        og vore er gaaet sammen og har drukket af hinandens Feltflasker. Det er
                        ellers rædsomt som de skyder med deres Granater, den ene Gaard efter den
                        anden skyder de i Brand, men I véd jo af Bladene mere end os, og vil jeg
                        derfor ikke skrive mere om dette ...I Morgen, d. 16., skal jeg paa Forpost igen ... Vi har haft nogle drøje Ture;
                        at ligge 48 Timer paa den aabne Mark er ikke saa rart, men jeg trives ved
                        det.Lad mig nu se, kære Forældre, at I er ved godt Humør og ikke taber Modet, saa
                        skal I nok se, at alt bliver godt, og slutter jeg derfor min ikke saa korte
                        Skrivelse med det Haab, at det maa træffe Eder sund og frisk, og takker jeg
                        Eder mange Gange for alt godt ... Her, hvor vi ligger, det er i Barakkerne,
                        har vi det meget komfortabelt. Det er næsten som Dyrehavsbakken, med
                        Butiker, Marketendere. Hver Middag fra Kl. 12 spiller Fodgardens Musik for
                        os, hvilket er en herlig Nydelse ...Den 19. April 1864. *Mine kære Forældre!Jeg er sund og frisk, vi har haft en haard Bataille, Fjenden taget
                        Dybbølstillingen, vi har mistet mange Folk.Intet videre, da jeg lige er kommet over paa Als, da jeg skriver dette. Eders
                        hengivneN. N.I Hast.Nærmere Underretning følger, naar jeg faar Tid. Vi var haardt i Ilden, min
                        Løjtnant blev saaret.Sundsmark, den 23. April 1864.Min kære Moder, ja, det har været din Fødselsdag og jeg har ikke hverken
                        skrevet eller kunnet personlig gratuleret dig, men tro derfor ikke, at jeg
                        derfor har tænkt mindre paa dig, nej, derfor har jeg for meget i mine
                        Tanker, men man lever jo i en bevæget Tid, og jeg forsikrer dig, at jeg véd
                        ikke hvad Dag eller Dato, man har for det meste, Søndag, Helligdag eller
                        Hverdag, alle er det samme ens, man gør sin Tjeneste uden at tænke derover.
                        I Dag er det store Bededag, men man fik det først at vide i Middags. Jeg vil
                        derfor haabe, du tilgiver min Glemsomhed og modtager min sildige
                        Gratulation, som derfor ikke er mindre hjertelig. Gid alting maa vende sig
                        til det gode, og at du maa faa alle dine Ønsker opfyldt, og jeg kan ikke
                        sende dig anden Lykønsknings-Present, end at jeg er sund og frisk ...Jeg vil nu give Eder en Beretning om Affæren den 18de ... Jeg laa og sov og
                        skulde netop vækkes for at indtage et godt Middagsmaaltid, som bestod i
                        Flæsk og Kartofler, da Kuglerne begynder at falde, og jeg fik at vide, at
                        Tyskerne havde taget Skanserne. Snart havde jeg Tøjet paa, og nu gik det
                        fremad, men snart saà jeg, at jeg var omgiven paa alle Sider. Kompagniet fik
                        nu Ordre at fordrive Fjenden. Med Hurraraab gik det nu et Par Marker fremad;
                        jeg tror nok, jeg gjorde min Pligt.Kaptajnen var meget syg, men var dog med. Han fik et Stykke Ost og Brændevin
                        hos mig. Løjtnanten sagde til mig, at hvis jeg ikke kunde faa Folkene frem
                        paa anden Maade, skulde jeg bruge min Sabel, da han saà, at jeg opførte mig,
                        som jeg skulde.Nu fik Tyskerne Forstærkning, og nu maatte vi retirere i en Fart. Vor
                        Retrætelinje var langs Stranden, her var en Slugt, som vi skulde igennem
                        fyldt med Mudder, hvor mange blev siddende fast, jeg kom dog lykkelig
                        igennem, skønt jeg sank i til Knæene. Oppe paa Bankerne stod Prøjserne og
                        skød paa os, og her var det, vi mistede saa mange Folk ... Jeg naaede her
                        min Kaptajn, som var aldeles udmattet. Jeg fik ham under Armen, og vi kom
                        lykkeligt ind til Brohovedet, hvor han sagde til mig, at jeg havde gjort min
                        Pligt, og bad mig at samle Kompagniet, som var bleven adsplittet ...Jeg er da bleven Underofficer, og fra Kompagniet er jeg bleven indstillet til
                        Løjtnant. Mine kære Forældre, endnu skal I ikke tale om det til nogen, da
                        det jo nu kommer an paa Regimentet, om de vil indstille mig til Ministeriet,
                        men i det mindste se efter i Avisen, om min Udnævnelse ikke skulde være der
                        om nogen Tid, og send mig da Avisen under min gamle Adresse.Jeg var i Gaar fremstillet for Regimentskommandøren, som talte til mig om
                        mine private Forhold og takkede mig for min Opførsel. Men det er jo ogsaa
                        underligt, at jeg skulde blive indstillet tillige med de første Aspiranter,
                        som kom her over før mig,
                        saa det kan jo gerne være, at jeg ikke bliver det. Men i det mindste har
                        mine egne Officerer da fundet mig værdig til at optages i deres Midte, og
                        Kompagnikommandøren er dog en Greve.Hvis jeg nu skulde blive det, da skal jeg straks tilmelde Eder det, og saa
                        kan I tilmelde Familjen, og hvem I vil, det, men til den Tid Tavshed.Tilsend mig ogsaa de Aviser, hvori der staar omtalt Slaget og alt. Vi mistede
                        mange Folk, men dog de fleste som Fanger. Men det er ingen Skam for Danmark,
                        thi vore Skanser og Kanoner blev aldeles demonterede og var ikke andet end
                        Ruiner ...Jeg har i dette Øjeblik været hos Kaptajnen; han sagde til mig, at jeg var
                        indstillet til Officer, og at Regimentet havde indsendt Ansøgningen, men at
                        det derfor ikke var sagt, at jeg blev det, da det kom an paa Ministeriet,
                        men han haabede, at dette maatte ske. Jeg takkede ham for hans Godhed; han
                        svarede: «De har altid vist Dem som en flink og et herligt Menneske, og De
                        har Dem selv at takke for alt.» Han var saa rørt, da han sagde dette; jeg
                        haaber, at det glæder Eder at se, at jeg her ogsaa kan gøre mig afholdt ...Als, den 25. Juni 1864.Som Løjtnant ved 3. Regiment tilskriver jeg Eder dette. Jeg havde næsten ikke
                        troet, at Indstillingen vilde blive taget til Følge, men det glæder mig nu
                        baade for Eders og min egen Skyld, da jeg ikke kunde taale, at Folk skulde
                        tro, at jeg ikke duede til noget. Jeg kan tillige glæde Eder med, at jeg nok
                        ogsaa er indstillet til Medaljen, men I skal ikke tale om det, førend jeg faar den, som nok sker om
                        nogle Dage. Jeg skal paa Forpost i Morgen, men nu er det som Officer, da min
                        Udnævnelse er kommen fra Regimentet. Vaabenstilstanden udløber i Nat Kl. 12,
                        men jeg haaber, at Krigen skal bringe os nogle flere Lavrbær end forhen, da
                        vi jo ikke nu har saa meget at miste. Om nogle Dage faar jeg mig en
                        Oppasser. Kære Forældre! Jeg vil gerne bede Eder, saa snart som muligt, at
                        sende mig min Vadsæk tillige med 4 à 5 Skjorter og nogle Par Strømper, et
                        Par Haandklæder, I Spejl, I Redekam, I Haarbørste, en lille Kurv til at have
                        min Mad i, I Kniv og Gaffel, en Porcelæns-Krukke, et Blikfoderal til at have
                        Smør i og min Guldurkæde ...Als, den 27. Juni 1864.Tak for det sidst tilsendte Brev, som jeg modtog i bedste Velgaaende, idet
                        jeg nemlig efter en March paa 2½Mil var kommen fra Kantonnementstedet ud til
                        Aissund, hvor vi skulde gøre Forposttjeneste.I Gaar havde vi Præsentation for Brigadekomman døren. Efter at hele
                        Kompagniet havde gjort nogle Geværgreb, bad han Kaptajnen at se 4. Deling,
                        som bestaar af 50 Mand, som jeg kommanderer. Kaptajnen svarede, at det var
                        en ung Løjtnant, som kommanderede den, nemlig mig, men han svarede, at det
                        var netop mig, han vilde se. Kaptajnen sagde saa Ordren til mig, men
                        misforstod jeg ham og troede, at jeg skulde ud i spredt Fægtning, og
                        begyndte ogsaa paa det, men kom han saa igen og sagde, at det skulde være i
                        Evolution, hvorfor jeg trak Mandskabet sammen og begyndte paa det, og
                        endskønt det jo var første
                        Gang, at jeg kommanderede for saa mange Officerer, da hans hele Stab var
                        med, kom Kommandoordene saa lydeligt fra mig, og gik alt saa godt, at
                        Brigadekommandøren sagde, at jeg var en rask Fyr, som han godt kunde lide,
                        og især, at jeg ikke lod mig imponere af noget ...Hørup Barakker, den 28. Juni 1864.... Nu er da Krigen udbrudt igen, hvor længe den saa skal vare. Jeg har været
                        paa Arbejdskommando i Nat, men Tysken er meget skikkelig endnu, det er kun
                        nogle enkelte Skud, han sender os. Jeg har nu faaet mig en Oppasser, en
                        lille, skikkelig Fyr ...Vil I forhøre Skræder B., om han kan sy mig en lyseblaa Vest efter mit Maal,
                        som han vist nok har, saa maa han gerne, saa hurtigt som muligt. Den skal
                        være til at knappe helt igennem, og besat hele Vejen igennem med smaa,
                        toppede, pletterede Sølvknapper, men han kender jo nok, naar han véd, den
                        skal være til en Officer. Jeg har allerede faaet pyntet paa min Frakke og
                        Kappe, men det, jeg skriver om, mangler jeg endnu, det andet fik jeg fra
                        København, men naar jeg faar dette tilsendt, og gjort i Stand, vil min
                        Uniform være saa god som ny ... Forleden Dag blev alle Officererne og jeg
                        ved Regimentet aftagne, men blev det ikke godt; Fotografen er en Kludrer,
                        men han har meget at bestille ...Faaborg, den 30. Juni 1864.En sørgelig Dag er igen opgaaet for Danmark. I Gaar Morges Kl. 2 stormede
                        Tyskerne og tog, endskønt
                        den største Tapperhed fra vores Side, Natstillingen. Vi mistede mange Folk,
                        deriblandt næsten alle Officererne ved mit Regiment. Jeg er helskindet
                        sluppet derfra, og kan ikke nok takke Gud for min Redning, da det var den
                        morderligste Kamp, endnu værre end ved Dybbøl. Jeg mistede af mine Folk 21
                        Mand, I Underkorporal og I Korporal, som vist nok alle blev skudte. Jeg har
                        dog den Selvfølelse, at jeg har gjort min Pligt, bestandig søgt at være
                        foran, som jo en rigtig Officer skal, og er det ogsaa alles Mening.Ja, det er en sørgelig Tid, hvad saa Enden skal blive ...Jeg har det ellers godt og er rask, men mit Humør er ikke godt, efter at have
                        mistet saa mangen en brav Kammerat ...De Breve, som følger efter dette, er holdte i den samme
                            naive og tilfredse, beskedne og sønligt kærlige Tone som alle de andre.
                            Blot et eneste lille Brudstykke fra et af de sidste (dateret København
                            15. September) skal endnu anføres. Det lyder saaledes:«Jeg sidder og skriver paa Hovedvagten, hvor jeg er paa Vagt. —Nu er det
                        altsaa sket, at man har trukket op med Vagtparaden, som man jo som mindre
                        ansaa for et uopnaaeligt Gode. Men saaledes gaar det i Verden, al Ting
                        vender og drejer sig i den, uden man véd en Smule af det!I sin store ubevidste Elskværdighed tegner det den unge
                            Brevskrivers Billede med nogle ved Stil og Indhold lige ejendommeligt
                            resumerende Streger.Halv Seminarist, halv Bonde.Uddrag af 9 Breve fra en 28-aarig, bondefødt, fynsk Seminarieelev, som paa
                        Krigens Tid havde gaaet paa et københavnsk Seminarium i 3 Maaneder efter
                        forberedende Undervisning hos en Skolelærer paa Landet. Brevskriveren, der
                        er Husmandssøn, arbejdede som Tjenestekarl paa Landet, indtil han for
                        sammensparede Midler begyndte at læse til Seminaristeksamen.Alle Brevene er skrevne til en Ven og Seminarist.
                            Overskrifterne veksler i Begyndelsen mellem«Min gode Ven!» og det fortroligt anvendte Fornavn eller Efternavn, men
                            Brevet af 14. Maj indledes med«Kære Broder! (om jeg saa maa kalde
                        dig«) og fra Fangenskabet skrives ogsaa:«Min kære
                        Broder.» Brevskriveren undertegner sig:«Din altid
                        hengivne og trofaste ... din bestandige Ven» o.
                        lign.København, d. 23. Novbr. 1863.... Der er nu al Sandsynlighed for, at det ikke længer bliver ved den
                        sejgpinende Pennefejde; nej, det bliver nok nu saaledes, at man kommer til
                        at gribe til mere solide Vaaben, som ikke blot lader sig nøje med Papir til
                        Valplads, thi det vil nok blive for skørt. Den danske «Jens» — Morten
                        naturligvis ogsaa — faar
                        vist nu sin Finger med i Spillet. Han vil ikke nøjes med at slaas med
                        Papirstumper med tyske Mikkel, thi deri er Mikkel maaske den overlegne, men
                        med sin danske Arms Kraft vil han nok mærke Mikkel med Bajonnetten og en
                        Gang imellem til en Forandring sende ham nogle graa Ærter, thi saa kan der
                        da komme faste Boller paa Mikkels røde Suppe, som vi vil, saa godt som
                        muligt, være ham behjælpelig med at tillave. Jeg haaber. at der allerede er
                        lagt godt i Kakkelovnen ved Danevirke o. a. St., saa Gryderne snart vil
                        komme til at koge. Af Bladene ser jeg i Dag, at 5. Bataillon har erholdt
                        Ordre til at indkalde sit Mandskab, og hvis dette, som det rimeligvis er, er
                        sandt, saa kan jeg i den allernærmeste Fremtid faa Rejsepas. Det tyder just
                        ikke paa den behageligste Juleferie, men hvorfor skulde jeg krympe mig, naar
                        det gælder Fædrelandets Ære? Nej, naar Ordren kommer, saa af Sted med frit
                        Mod og fast Tillid til den Gud, som ene kan og vil være enhvers trofaste
                        Beskytter, og med det Haab, at han ligesom hidtil har været ogsaa i
                        Fremtiden vil være min Beskytter, gaar jeg trøstig Fremtiden i Møde, i hvad
                        den end skal bringe. Paa Grund af mine øjeblikkelige finansielle Forhold kan
                        jeg nu ikke se mig i Stand til at sende dig mit Portræt, i hvor gerne jeg
                        end vilde, men desuagtet haaber jeg, at det broderlige og trofaste
                        Venskabsbaand, hvormed vi er sammenknyttede, derfor vil være lige
                        uopløseligt. Efter Regn kommer Solskin, siger Ordsproget, og jeg vil haabe,
                        at naar den Uvejrssky, som nu truer os med Lyn og Torden, er trukket over, ja, saa haaber jeg,
                        at den nuværende kvalme Luft vil blive renset, saa at vi dog maaske med frit
                        Aandedræt i den rensede Luft en Gang kan komme til at tale mundtlig sammen,
                        og jeg tror, at det vilde være os begge en inderlig Glæde. Vi vil nu leve i
                        det bedste Haab ...Rendsborg Kronværk, den 22. Januar 1864.Hav mig undskyldt, fordi jeg denne Gang har ladet ventet saa længe paa mig.
                        Den sidste Tid har nemlig for os her været usædvanlig ensformig. Dette er
                        maaske over din Forventning, men saaledes er det alligevel.Den kommende Dag har i dette Aar været som den svundne for os. Vejrforandring
                        maa dog her undtages, saa vel som Smaaligheder, hvad der altid indtræder i
                        det daglige Liv, ihvor man end befinder sig. —Jeg er, Gud være lovet og takket, ved godt Helbred og frit Mod, og i den
                        Tilstand har jeg hele Tiden befundet mig. Efter Omstændighederne har jeg det
                        i alle andre Retninger meget godt, ja jeg kan endog sige udmærket godt. Vort
                        Natteleje var for os i Førstningen ikke efter Ønske, men nu ønsker vi det
                        ikke bedre, uagtet vi endnu har det samme. Klæderne maa vi rigtignok beholde
                        paa om Natten, men hvilken Nemhed er det ikke for os om Morgenen, naar vi
                        staar op! Ja, saa er vi med det samme paaklædte. — Vor Kost er af en
                        udmærket Kvalitet, og vi forstaar nu at tillave det, saa det kan smage, kan
                        du tro ... Hjemme tænker de godt paa os, thi den sidste Tid er hertil
                        ankommen flere Sendinger af
                        Uldtøj, Cigarer, og i Dag en Ladning bajersk Ø1 fra en Kommerceraad H. i
                        København. Alt saadant smager saa billigt, og naar man saa tillige véd, at
                        det er en kærlig Gave, saa bliver saadant endnu mere krydret. Rygter gaar
                        her mange af, men lige paalidelige er de vel alle. Jeg stoler ikke mere paa
                        nogen af dem end paa gamle Sladderkællingers Vrøvl. Nu i flere Dage har man
                        hver Dag sagt: i Morgen kommer Prøjserne, men endnu har vi ikke set dem, og
                        tage Hatten af, førend vi ser Herren, det kender vi ikke noget til her. Det
                        er imidlertid rimeligt nok, at de kommer til Rendsborg enten i Morgen eller
                        Overmorgen, og at de saa vil besætte Sønderjylland, det véd vi jo nok, at
                        den prøjsiske Regering har erklæret, dog tror jeg, at de alligevel vil
                        betænke sig nogle Gange endnu, førend de vover at gaa over Ejderen, thi det
                        er vist et svært Skridt for dem at gøre. Vi ønsker imidlertid, at de vil
                        forsøge derpaa, thi efter alt at dømme vil de derved maaske skære Ris til
                        deres egen R—.Hvilken Fornøjelse vil det ikke være for vi Jenser, om hele det store, enige
                        Vaterlands Befolkning kunde komme i Haarene paa hinanden!Den sidste Eftermiddag i det gamle Aar ladte vi Geværerne med skarpt for at
                        hilse paa Sakserne. Med disse Blaabær kommer vi maaske nu til at hilse paa
                        Prøjserne. Sakserne vil ikke slaas med os, siger de selv. Vil nu blot de
                        andre, thi ellers faar vi ingen Brug for vore gode, graa Ærter, og det var
                        dog en Skam. Ikke sandt min Ven? Du skulde blot være her nede, naar det
                        kommer til at gaa løs — hvis det sker. — Her vil blive Gemytlighed, du. Sværmen af blaa, spidssnudede
                        Bier omkring Ørerne vil tilvejebringe Liv og Død imellem os. Hvilket Syn! De
                        døde skal vi finde i Fjendens Rækker og de levende i vore. Nu faar vi at se
                        ...Sønderborg, d. 5. Marts 1864.... I Dag har jeg lidt Frihed. Jeg er, Gud ske Tak, ved godt Helbred og frit
                        Mod, og efter Omstændighederne har jeg det i andre Retninger meget godt. Men
                        siden jeg sidst talte med dig, har jeg rigtignok døjet ikke saa ganske lidt;
                        navnlig ved Danevirke og under Tilbagetoget derfra. Oprigtigt talt undrer
                        jeg mig nu over, hvor vi har kunnet udholde det. 5 à 6 Døgn tilbragte vi
                        under aaben Himmel, og vi havde det kun yderst sparsomt med Levnetsmidler;
                        Brød kneb det især med. Men Gud være lovet, jeg holdt det godt ud. Træt og
                        udmattet i højeste Grad, det var jeg rigtignok.Nu har vi forholdsvis Herredage. I de sidste 6 Dage har vi ligget ude paa
                        Landet og haft det godt hos Bønderne. I Dag er Regimentet atter rykket over
                        til Sundeved for at forrette Forposttjeneste. Der skal vi saa være i 6 à 8
                        Dage. Jeg forbliver her i Sønderborg til hen paa Eftermiddagen, thi
                        Forposttjenesten kan jeg deltage i efter eget Godtbefindende. Men jeg ønsker
                        dog nok at være med, naar de blaa Ærter begynder at pibe, thi saa er det
                        værd at være med, og det er jo ogsaa derfor, vi er kommen her. Du skulde
                        blot høre, hvor nydeligt disse Blaabær kan fløjte, idet de farer omkring
                        Ørene paa os. Jeg har endnu ikke været med, hvor det har gaaet rigtig varmt til, thi der er
                        endnu ikke falden en eneste Mand af vort Kompagni. Men vi er ogsaa Karle,
                        som Fjenden ikke gerne tager skarpt Sigte paa, thi han véd maaske, at bliver
                        vi først rigtig varme i Hovedet, saa slagter vi ned for Fode ...Du kunde vist mange Gange more dig ved at være herovre hos os, thi her er
                        Gemytlighed, kan du tro. Straks ved vor Ankomst hertil var det ikke
                        saaledes. Men naar blot «Jens» faar lidt at spise og dertil og om Natten kan
                        komme til at sove i lidt Halm, saa er der atter Humør i Skelmen. Rykker vi
                        paa Forpost, gaar det med Sang, og ligeledes naar vi rykker derfra. Kom
                        herover i Paaskeferien! ...Sønderborg, d. 24. Marts 1864.Den 17. d. M. havde vi en livlig Fægtning med det tyske Rakkerpak. I 10 Timer
                        var jeg i Ilden, og jeg sendte dem den Dag 50 graa Ærter. Hvor mange der
                        gjorde den forønskede Virkning, det kan jeg ikke sige, men nogle maa da have
                        truffet; ellers havde jeg skudt slet. Der var en ordentlig Kugleregn, kan du
                        tro. Kuglerne peb os ikke alene om Ørerne men ogsaa om Benene. Min blanke
                        Maren skød Rakkertøjet mit Skæfte itu paa, og jeg selv fik et ubetydeligt
                        Æresmærke paa min højre Kind. Jeg kunde have undgaaet det den Gang, men jeg
                        var rentud sagt baade næsvis og nysgerrig. Vi trak os nemlig lidt tilbage,
                        og idet vi gjorde dette, saà jeg en fjendtlig Patrouille paa omtrent 40—50
                        Mand komme ned mod os. Den ny Stilling, vi indtog, var af den Beskaffenhed,
                        at vi ikke kunde se ret langt frem i Terrainet. 2. Komp. laa til højre for os, og dette skulde vi
                        holde Forbindelse med til den Side; men der var kommen lidt Uorden i
                        Kompagniet, saa vor Forbindelse derved for et Øjeblik var bleven afbrudt.
                        Jeg frygtede for, at vi saa muligvis kunde blive afskaaret af den fjendtlige
                        Patrouille, og af den Grund bad jeg min Delingsfører om Tilladelse til at
                        gaa frem igen for at se, hvor Patrouillen var bleven af. Jeg gik da frem til
                        et Hegn, krøb op paa dette og saà mig omkring. Omtrent 300 Alen foran mig
                        stod den fjendtlige Patrouille ganske rigtig i et Hjørne paa en Mark. Nu
                        vilde jeg gerne overbevise mig om, hvor stor Patrouillen omtrent var; men
                        det Pak fik mig i Sigte ligesaa tidlig som jeg dem. Der blev straks sendt
                        nogle Blaabær efter mig, men de gode Folk havde ikke taget fint Sigte nok.
                        De traf kun mit Gevær og lod et Bær berøre min højre Kind ganske løst.
                        Maaske det var blot Skaansomhed af dem! Nuvel, tænkte jeg og trak mig ned
                        bag Hegnet. Derfra sagde jeg dem Tak for deres udviste Opmærksomhed og
                        sendte dem en graa Ært igen. Thi jeg mente, lige for lige naar Venskab skal
                        holdes. Du skulde blot komme herover! Jeg skal nu være Underkorporal ...Ved Siden af Barakkerne paa Sundeved, den 12/4 1864.Dit Brev, som du straks efter din Ankomst havde skrevet, har jeg med Glæde
                        modtaget. Modtag min Tak derfor! Samme Dag modtog jeg det i dit omtalte Brev
                        fra din Fader med det deri indlagte «blaa Øje». Du kan tro, min kære Ven, at
                        det glæder mig i overordentlig høj Grad saaledes at se Beviser paa, at jeg staar i saa kærlig
                        Erindring. Jeg er, Gud være lovet og takket mange Gange, ved godt Helbred og
                        frit Mod. Vi har her længtes efter at naa den 12. April, thi Rygtet har sagt
                        os, at der den Dag vilde ske en Forandring i Tingene. Denne er ogsaa sket,
                        men vort Haab er skuffet, idet vi troede paa en Forandring til det bedre,
                        men det blev omvendt ...Her skulde du blot se et Syn, som man siger. Nu skinner Solen, og man ligger
                        da rigtig og solbatter sig paa Halmen. Hele Legemet er nu til Syne, men i
                        Morges og i Nat var kun Hovederne til Syne. Legemerne var tildækket med vor
                        sædvanlige og saakaldte Svinefjer. Jeg for mit vedkommende sov godt hele
                        Natten, dog ikke saa ganske uforstyrret, thi af og til sprang der en Granat
                        i Nærheden. — Fordi der ellers springer en saadan Knægt nær ved os gør ingen
                        Forstyrrelse, naar ikke det store Knald gjorde saa megen Spektakel. Jeg har
                        sovet adskillige Timer i Løbegravene om Dagen under en temmelig almindelig
                        Kanonade, det anfægter mig slet ikke. Enkelte Gange er jeg bleven vækket,
                        idet jeg blev overøst med Jord, som Granaterne kan kaste langt omkring, idet
                        de springer. Man kan gøre sig fortrolig med alt og finde sig i alt, min Ven,
                        saalænge vi blot har Helbredet. En saaret Kammerat gør vel et daarligt
                        Indtryk, men det glemmes hurtig igen. Saadant hører nemlig til Dagens Orden.
                        Dog bliver der ikke mange saaret i Forhold til det Antal Skud, Fjenden ofrer
                        paa os.Den 6. April havde jeg nær ærgret mig sort — nu vel, saa havde jeg faaet en anden Farve. Jeg
                        tillige med nogle af mine Kammerater sad nemlig i Løbegravene og havde lige
                        begyndt at spise vor gode Oksesuppe, da en Granat kom farende og slog baade
                        Kedel og Suppe fra os, saa det fløj saa højt i Luften, at vi hverken hørte
                        eller saa det mere. Slige Tilfælde har man ikke saa faa af. Du spørger i dit
                        Brev, om jeg er bleven Underkorporal, dertil kan jeg svare: ja.Suppen er nu kogt og vor Hofkok er ved at dække Bord paa den dejlige grønne
                        Jord. Undskyld derfor, at jeg nu afbryder med det Pilleri ...København, d. 24. April 1864.Du vil maaske undre dig over, at jeg nu atter er i København. At jeg er
                        ankommen hertil er imidlertid gaaet meget naturligt til. Under Slaget den
                        18de ds. blev jeg tilligemed saa mange flere saaret. Dog kan jeg, Gud være
                        lovet og takket, trøste dig med, at mit Saar er af den Beskaffenhed, at jeg
                        med Guds Hjælp atter om faa Dage vil kunne afgaa til Arméen som helbredet.
                        Jeg blev saaret i Ansigtet og paa min venstre Haand. En Granat sprang nemlig
                        meget nær ved mig, men af dens. haarde Stykker blev jeg slet ikke truffet,
                        det var kun Krudtet, som traf mig. I mine Øjne mærkede jeg det mest. En halv
                        Time efter at jeg havde faaet denne Lussing, hovnede jeg op, saa jeg blev
                        ganske blind, og frygtede for, at selve Øjnene havde taget Skade. Dette er
                        imidlertid slet ikke Tilfældet. Med mit højre Øje ser jeg nu lige saa godt
                        som tilforn, og det venstre er nu helbredet i den Grad, at jeg nok kan taale
                        at se med det, kun ikke ret længe ad Gangen, og det er endnu ogsaa lidt blaat.
                        Men et blaat Øje kan man jo ogsaa let faa, naar man kommer i Slagsmaal med
                        gale Folk, og kan man slippe dermed, maa man endda være tilfreds. Det er jeg
                        sandelig ogsaa, kan du tro.Jeg blev her indlagt paa et Hospital, men det slap jeg snart ud af, idet
                        nemlig Hr. T. [Seminariets Forstander] kom ud og af
                        Overlægen fik Tilladelse til at tage mig med sig hjem og beholde mig hos
                        sig, saa længe jeg som saaret skal forblive her i Byen. Derfor er jeg ham
                        sandelig meget taknemmelig. Du kan tro, jeg har det godt her. Det er en
                        meget behagelig Forandring i min Tilstand; spise ved et godt dækket Bord og
                        sove i en behagelig Seng samt desuden nyde mange Fornøjelser, det er nu
                        noget ganske Nyt for mig. I Aftes havde jeg den Fornøjelse at se mit Navn i
                        «Berlingske Tidende» af 23de ds. [hvor Brevskriveren
                            findes anført i Krigsministeriets Beretning om Fægtningen den 17. Marts
                            mellem dem, der«ί Rapporten omtales med
                            Udmærkelse»] Naar du dér ser det, vil det
                        maaske ogsaa glæde dig, min kære Ven. — Du kan tro, at jeg morer mig
                        udmærket her, jeg maa gaa ind at høre Foredragene, og i hvilket Hold jeg
                        ønsker, maa jeg gaa ind at høre paa Undervisningen ...Baraklejren ved Sundsmark, den 14/5 1864.Det er mig en sand Glæde at kunne berette, at jeg nu atter som helbredet er
                        her ved min Afdeling. Gud være lovet og takket, at mit Saar ikke var
                        farligere, end at jeg nu igen kan være med at kæmpe for Fædrelandets Ret og
                        Ære, om det oftere maatte
                        gøres fornødent, thi en ledig Tilskuer ved Danmarks Forsvar er mig meget
                        imod at være. Hver Gang vi har haft en Fægtning med det tyske Røverpak,
                        kunde jeg godt have blevet tilbage, men det har jeg ikke kunnet, idet jeg
                        har følt det som min Pligt at gaa med, og hvad man under slige Forhold
                        skylder sit Fædreland, det bør man ingenlunde unddrage sig, om man end staar
                        Fare for at miste sit Liv.To Gange har der nu været godt Bud efter mig fra Fjenden, men endnu har han
                        desuagtet ikke formaaet at krumme et Haar paa mit Hoved. «Hvem Gud vil
                        bevare, han er uden Fare,» det er sandt!Nu har vi Vaabenhvile, som du jo nok véd; kunde den nu være en Forløber for
                        en for Danmark hæderlig Fred, da skulde jeg slet ikke have noget derimod.
                        Men hvis der bliver indgaaet en Fred, hvorved vor Frihed og Ret lider Skaar,
                        da vil jeg langt hellere vove en Dyst paa Liv og Død endnu en Gang, ja to,
                        tre, fire, om saa gjordes Behov, thi heller Kamp end fremtidig Trældom, som
                        det store Tyskland saa gerne vil paaføre det lille Danmark,Ved min Ankomst hertil den 8. Maj blev min Kompagnikommandør saa glad, at han
                        straks indstillede mig til Korporal, men jeg blev det alligevel ikke, fordi
                        Kompagniet har det reglementerede Antal Underofficerer. I Tilfælde af Afgang
                        eller Forsættelse staaer jeg først for ...Det sidste af Brevene er skrevet i den tyske Fæstning
                            Cosel, d. 7. Juli 1864:Det er næsten med taarefyldte Øjne, at jeg denne Gang fatter Pennen for at berette dig lidt om
                        min Tilstand, ikke fordi denne er forværret, men fordi jeg som Fange er
                        bortført fra mit elskede Fædreland, som jeg derved er sat ud af Stand til, i
                        Forening med mine Kammerater, at forsvare. Gid jeg dog blot endnu havde
                        befundet mig i den danske Armés fortyndede Rækker! Gerne havde jeg endnu
                        døjet — om saa skulde være — dobbelt saa meget ondt som i de sidst forløbne
                        6 à7Maaneder, naar dette kunde bidrage til Fædrelandets Frelse.Du kan ikke tænke dig, min kære Broder, hvilken pinlig Tilstand dette er for
                        mig, at jeg nu foreløbig er bortrevet af de danske Forsvareres Rækker.
                        Endskøndt Danmarks Forsvar ingenlunde har frembudt Behagelighed og
                        Magelighed for den danske Soldat, men derimod Møje og Besværligheder, saa
                        ønsker jeg mig dog ikke noget bedre under de nuværende truende Forhold end
                        som Soldat at tjene mit Fædreland af yderste Evne. Hvor glad har jeg ikke
                        hidtil været ved Tanken om at udgøre en lille Del af den danske
                        Forsvarerkraft! Denne Glæde er mig nu foreløbig berøvet; dette er yderst
                        tungt, men det maa vel saaledes være Guds Vilje. Maaske dette mit Fangenskab
                        kan være til mit sande Gavn! Vi kender jo ikke de Midler, Herren bruger for
                        at føre os til Maalet. Derfor vil jeg i Hengivenhed og Tro, forenet med Haab
                        om en bedre Fremtid, underkaste mig de Byrder, som paalægges mig. — Nu lidt
                        om Slaget den 29. f. M.:Den 28., om Aftenen Kl. 9, rykkede vi paa Forpost. Kun faa af os havde Anelse
                        om, at det var sidste Gang,
                        vi skulde besætte Stillingen langs Alssund. Henimod Midnat hørte man fra
                        Sundeved, navnlig fra Sandbjerg Omegn, en temmelig stærk Vognraslen,
                        Hundegøen, Hurraraab, Sang, højrøstede Samtaler, Hestetrampen o. s. v. Vi
                        talte da om, at nu hed det sig nok at passe godt paa, ja, vi glædede os ved
                        det Tilfælde, at Fjenden vilde angribe, thi vi troede temmelig sikkert at
                        kunne afslaa et saadant med Held. Af det ovenfor antydede kunde man ikke
                        vide, paa hvilket Sted Angrebet vilde ske, saafremt et saadant var bestemt
                        til den følgende Morgen; thi netop dette, at Alarmen hørtes i den Retning,
                        kunde gerne være et beregnet Krigspuds, som skulde vildlede os, eller maaske
                        ogsaa blot blind Alarm. Man maatte altsaa være forberedt paa et Angreb paa
                        et hvilket som helst Sted. Dog var den almindelige Mening den, at det blot
                        var blind Alarm, dog var der flere, som tillagde den alvorlig Betydning.
                        Omtrent Kl. 2 Morgen hørte man en meget heftig Geværild mod Nord og samtidig
                        en levende Kanonade over hele Linjen.Pludselig ophørte Geværilden. Man kunde da i det mindste ingen Geværskud høre
                        — vort Kompagni havde nemlig besat Stillingen fra Flankebatteriet til
                        Surløkkebatteriet, altsaa noget Syd for Kjær Vig — vi troede da, at Fjenden
                        havde stødt sig alvorligt paa vor højre Fløj. Kanonaden vedblev imidlertid
                        med uafbrudt Heftighed, men det brød vi os ikke noget om, thi sligt hørte
                        ved Dybbøl til Dagens Orden. Jeg tillige med nogle af mine Kammerater satte
                        os ned og tog os en lille Frokost. Pludselig kom nogle Konstabler løbende i fuld Fart og
                        fortalte os, at Fjenden allerede var ved Kjær. Dette troede man ikke, men
                        snart fik vi Troen i Hænderne, idet Kuglerne ret lystig begyndte at pibe os
                        over Hovederne. Nu fik vi travlt for Alvor, thi med den Front, vi havde,
                        kunde vi ikke optage Kampen, thi vi havde Fjenden i Flanken. Altsaa, vi trak
                        os lidt tilbage, op til en Gaard, som hedder Engeshøj. Der gjorde vi Front
                        mod den fremrykkende Fjende. Som vi stod der, kom der Ordre fra
                        Brigadekommandøren, Oberst Bülow, at Fjenden var trængt haardt tilbage paa
                        højre Fløj, og ved et rask Angreb vilde det lykkes os at slaa Fjenden
                        tilbage. Hvilken glædelig Efterretning var ikke denne! Du kan tro, at vi
                        stormede frem med Lyst og Glæde. I hvert et Ansigt viste Glæden sig, da det
                        hed: «Nu rask fremad!» Vi stormede rask frem mod de talrige Fjender, uagtet
                        vore Rækker blev stedse tyndere og tyndere. En Tid havde vi dog alligevel
                        den Glæde at forhindre Fjendens videre Fremrykning. Jeg tilligemed nogle
                        flere stormede frem til en afbrændt Gaard, hvorfra vi havde godt Skud paa
                        Fjenden. Idelig og idelig lød Signalet: «Fremad!» Vi glædede os, for hver
                        Gang det gentoges, og haabede paa et heldigt Udfald af Kampen. Saalænge
                        ovennævnte Signal lød til os, var der jo ingen Grund til Tilbagegang, men
                        frem kunde vi endnu heller ikke komme, da vi netop paa dette Sted stod
                        længst fremme. Vi kunde da let løbe i en slem Fælde. Men hvilken
                        Forbavselse! Pludselig saà vi os at være i en Fælde. Fra tre Sider blev
                        skudt paa os. Vi besvarede
                        saa godt vi kunde. Nogle løb tilbage, — havde jeg blot fulgt med! — men det
                        vilde jeg ikke, fordi Signalet: «Fremad!» stedse gentoges. Jeg haabede snart
                        at erholde Understøtning; men den udeblev for længe. Pludselig kom en
                        Prøjser frem over Hegnet, ved hvilket jeg stod, og satte sin Bajonnet for
                        mit Bryst. Derved kunde jeg endnu ikke lade mig bevæge til at kaste mit
                        Vaaben fra mig, men parerede Stødet af og indtog Dækstilling mod Gavtyven,
                        fast bestemt paa at vove en Dyst med ham i Haandgemæng. Men pludselig
                        vrimlede det af Prøjsere i min umiddelbare Nærhed. Der var nu ikke noget at
                        gøre. Mit Gevær maatte jeg strække, hvor nødig jeg vilde, og med det samme
                        var jeg Fange. O, hvilket pinligt Øjeblik, min kære Broder! Du kan vist
                        næppe tænke dig, hvor ondt det gjorde mig. At blive taget til Fange har jeg
                        al Tid betragtet som det værste af alle Onder, og dog skulde denne Skæbne
                        ramme mig tilligemed saa mange flere, desværre. Ihvor pinlig denne Tilstand
                        er for mig, maa jeg sige, at Prøjserne behandle os meget godt. En fejg
                        Soldat kan have sin rette Plads i Fangenskab, men for enhver, som elsker sit
                        Fædreland og véd, hvad der nu kæmpes for, er denne Tilstand yderst pinagtig,
                        om vi end bliver nok saa godt behandlede ...Bondesoldater.Uddrag af 33 Dagbøger og I sammenskrevet Visebog samt 472 Breve. — Alle
                        Skribenterne har kun nydt Almueskolens Uddannelse.Originalernes Retskrivning, Tegnsætning og Inddeling er bibeholdt i nogle
                        typisk udvalgte Tilfælde, som angives ved (†).En stor Del af Bondesoldaternes Dagbøger (16 af 33)
                            indeholder saa godt som intet ud over hvilken«Tjeneste» der er forefaldet og hvilke Kvarterer
                            vedkommende har ligget i. Udpræget i saa Henseende er en lille Oktavbog
                            paa 27— tæt skrevne— Sider, som fra den 28. Novbr. 1863 til den 17. Aug. 1864 giver en
                            26aarig Alsinger og Landsbyskræders Skæbne som menig Soldat ved 21.
                            Infreg. Al Tjeneste anføres med samme kortfattede Nøjagtighed,
                            ligegyldigt om det kun er«vi stillede til Appel i Vaabenfrakke og
                        Sabel», «vi stillede Kl. 8 med Geværet og Laasen paa Ladestokken», eller det drejer sig om en alvorlig Fægtning, som naar
                            det hedder: «Vi drog paa Forpost d. 2. Februar Kl. 10½ udenfor
                        Klosterkro, hvor vi skulde afløses d. 3dje, men begyndte Fægtningen d. 3dje
                        om Eftermiddagen og vedvarede indtil Kl. 5½ Saa trak vi os tilbage til Skandserne og blev
                        indkvarteret i store Danevirke». Paa ganske lignende
                            Maade omtaler en med Alsingeren jævnaldrende Husmandssøn og Jyde af II.
                            Regiment Kampen ved Sankelmark:«K1. 12 kom vi i Fægtning i 4 Timer,
                        I Mil fra Flensborg».Nogle samlede Dages Optegnelser af Alsingeren kan anføres
                            til yderligere Belysning:«Den 5. April stillede vi Kl. 6½ og drog
                        paa Forpost, vi laa paa Vagt i Oldenborgs Forværk og blev afløst d. 6. April
                        af 14. Regiment, og Kl. 6 Aften stille til Appel, Lønning og
                        Naturalforplejning. Den 7. April stillede vi Kl. 4¼ og stod ved Kongens Port
                        til Kl. 7 og siden paa Arbejde og Kl. 6 Aften til Appel og
                        Naturalforplejning. Den 8. April stillede vi Kl. 6½ og drog paa Forpost, vi
                        kom paa Vagt i Bønnelykkes Have og blev afløst d. 9. April af 14. Regiment,
                        og den Dag havde vi ingen anden Tjeneste end Vadskning for hvem der lyster
                        og Kl. 6 Aften til Appel og Naturalforplejning».En nordsjællandsk, 23aarig Gaardmandssøn, menig i 14.
                            Infreg. anfører i en ganske lignende Dagbog ved Siden af de tjenstlige
                            Begivenheder af og til lidt om de Egne, hvori han færdes, fortæller,
                            hvorledes han har læst dem beskrevet i en Bog o. desl., og en Gang oppe
                            i Jylland hedder det: «... der laa vi godt og i Fred for Fjenden,
                        thi ellers var Lejet kuns daarligt, det bestod af urenlig og med mange Lus
                        befænget Halm i en Lade». Den samme Mand optegner ganske
                            nøjagtigt, at han i sin Tjenestetid fra 15. Marts til 31. Oktober
                        har«modtaget i Lønning 46 Rdl. I(???) 7 βforuden Naturalforplejning
                        fra 21. Maj til 9. Aug.» samt«brugt af mine egne
                        Penge i alt 56 Rdl.»Af og til kan man ogsaa i Dagbøger af denneType træffe en henstrøet Bemærkning om«det elskende
                        Fædreland», el. lign.; en 23aarig Gaardmandssøn fra
                            Vendsyssel har det kuriøse Indfald at nedskrive sine højst kortfattede
                            Optegnelser paa en Art Tysk for de Egnes vedkommende, hvor Sproget er
                            tysk, som f Eks.(†) «... blev einqvartirt bei Schulmeister Köster
                        S. umqvartirt d. 12te Jnr. und ausgesets zur diener fur Lieutenant M.
                        Qvartir bei der Hofhern H. zur der 30ste J. 6 Uhr nachreist die Landstadt U.
                        wo icg ankom 2 Uhr Nachm., zur die Landstadt K. osv.». Men ellers træffes kun den tørre Opregnen af Tid, Sted og
                        Tjeneste.Man maa dog ved Bedømmelsen af disse Smaaværker vel
                            erindre, at Forfatterne som Regel vil have skrevet Breve hjem, der—
                            som en af dem udtrykker sig— har indeholdt deres«Meninger».—Af en noget anden Type er de Dagbøger, som — dels med
                            Bibeholdelse af en streng kronologisk Optegnelse af Tjeneste og
                            Kvarterer, dels det foruden— giver vedkommendes
                            Indtryk og Følelser paa en mere eller mindre fyldig Maade.Den« Vandringsbogy», som skyldes en 31aarig, østjydsk Tjenestekarl fra 6.
                            Infreg.. indeholder bl. a. om den første Gang, han skal i Ilden, at
                        «vi var alle ved et frit Mod og tænkte ikke paa nogen Fare; vi drak os en
                        lille Snaps og bad til Gud, at han vilde give os en heldig Sejr». Efter Stormen den 18. April,hvor hans
                            Regiment ikke er med, fortæller han— som saa
                            mangen anden— hvor han er«glad ved at vi
                        var sluppet fra Dybbøl om Natten før, men alligevel bedrøvet for vore
                        Kammerater, som vi vidste at have meget at udstaa, inden de naaede Als, og
                        mange var segnede for Fjendens Kugler». Under
                            Vaabenhvilen indeholder Bogen i Maj Maaned det betegnende:«Mit
                        Kvarter var hos en Bondemand; der var vi 17 Mand, og Folkene var gode mod
                        os, kuns Tjenesten var os modbydelig, vi maatte om Formiddagen exercere i
                        tre Timer og havde en Times March, før vi naaede Pladsen. Det var vi gamle
                        Karle meget imod, thi vi mente, at Vaabenhvilen var, for Soldaten skulde
                        samle Kræfter i Stedet for at anstrenge ham».En 26-aarig Fyenbo, Tjenestekarl, menig i 5. Infrg., forer
                            sin Dagbog som Fortsættelse af udførligere Optegnelser fra Indkaldelsen
                            til de slesvigske Manøvrer i 1863. Den Gang afskrev han nøjagtigt alle
                            interessante Gravstøtter og Monumenters Indskrifter, som f. Eks. den paa
                            det berømte Flensborg-Mindesmærke«med en Løve
                            paa, større end en Hest», og han skildrede
                            Beboernes Levevis, hvor han kom hen. Han fortsætter, til at begynde med,
                            i samme Aand nu efter den nye Indkaldelse, indtil Krigens Begivenheder
                            stiller alt andet i Skygge.Den sidste Dag i det gamle Aar staar han Vagt i Rendsborg
                            og«ventede der paa Sachsernes Komme ... Det saà lidt krigerisk [ud] den Dag, da det saà ud som en Fægtning skulde
                        begynde; vi stod lige over for de fremmede Tropper; der blæste skrapt.
                        Mandskabet vandrede urolig frem og tilbage paa Pladsen; der blev drukket og sunget for at oplive
                        Krigshumøren. Rimfrosten bedækkede de skæggede Ansigter, Solen skinnede,
                        snart klart paa de blanke Vaaben, snart igennem en tyk Rimtaage. Men det tog
                        den Gang en bedre Ende, vi gik rask til Landsbyen, blev indkvarteret og
                        spiste Kaal til vor Nytaars-Aftensmad, fik os en Bolle Punch tillige med
                        vores Vaabenmester og en Korporal...» Den 23.«blev
                        vi inspiceret af General du Plat ... Det var et stærkt Regnvejr, og vi var
                        der heller ikke længer, end at der blev skuldret og præsenteret for
                        Generalen, hvorefter han gik omkring imellem os, talte med nogle af dem,
                        derpaa gjorde han [en] kort Tale, som jeg synes var
                        noget smigrende. Han kendte nok denne Afdeling, han vidste nok, at
                        Fyenboerne var vant godt, at de nok vilde leve godt, ligge godt om Natten,
                        og ikke bestille ret meget, men temmelig ærgerrig og vilde være de
                        dygtigste. Men dersom den gode Gud vilde, at vi skulde bruges til Felten,
                        saa vilde han staa ved vor Side og sørge for at stille os paa Steder, hvor
                        vi kunde faa vores Ærelyst styret; Gud være med Eder! Den Dag fik [vi] Ekstraforplejning, Kiks, røget Flæsk og
                        Brændevin, Bajersk-Ø1 udleveret...» Fra Danevirke
                            fortælles om «en bælgmørk Regnvejrsnat; her stod vi og satte
                        Hovederne sammen som en Flok Gæslinger», fra Dybbøl
                            skrives den 2. April«.. vi var en 50 Mand Infanteri derinde [i Skansen]. Jeg tænkte ved mig selv, at ingen af os
                        kom levende der ud af mer, da der faldt Granater i Hundredevis i Skansen. De
                        fleste af os laa bag Krudtmagasinet, men den gode Gud bevarede og holdt sin
                        beskærmende Haand over os, at kun en Mand af Kanonbetjeningsmandskabet, som
                        aldeles maatte forlade Kanonerne, blev saaret. Da det blev mørkt, ophørte de noget, og vi blev
                        afløst, og det stod i lys Lue, da vi kom udenfor; vi løb derfor, det bedste
                        vi kunde, og samledes først, da vi kom paa Landevejen. Vi marcherede ind til
                        Sønderborg, der saà det ogsaa noget spydsk ud; vi gik i de bare Tagsten,
                        Regn, Lynglimt og paafolgende Skrald; vi kom ud til den anden Ende af Byen,
                        derfra igen bag om Byen, ned til Dampmøllen ...» Deltagelsen i Alsaffœren omtales ganske kort:«Vi stod i
                        Løbegraven, og den fulgte vi tilbage omtrent til Sønderborg, saa vendte vi
                        om og gik imod dem igen og fyrede voldsomt og raabte Hurra, til vi kom lige
                        ind til dem og blev taget til Fange i Løbegraven ...» Skildringen udføres noget mere i et af Soldatens (9) Breve, der er
                            skrevet fra Fangenskabet i Cosel:«... den 25. f. M. forlod vi vort
                        gode Kvarter i Sjellerup, hvor vi var bleven saa godt kendt, at
                        Fruentimmerne græd, da vi rejste, thi der var jo ikke Udsigter til noget
                        godt. Vi var saa paa Forpost i 4 Døgn; som den saa gik los den 4de Nat Kl. I
                        à 2; vi var i Løbegravene ved Sundet, til venstre for det Sted, hvor de gik
                        over; efter en Times Tid blev vi trukket omtrent ind til Sønderborg, derpaa
                        omkring imod dem med Hurra, til vi gik lige i Hænderne paa dem. Omtrent Kl.
                        6 blev jeg taget tillige med min Kompagnikommandør, Prmlt. N., Delingsfører,
                        Sekondlt. S., tillige en 20 Mand af mine Kamerater, saa at af den Deling,
                        jeg var i, kom der aldrig en Mand til Fyen, efter det vi kan regne ud, og
                        kun lidt af Kompagniet ...Til de noget udførligere Dagbogsforfattere hører ogsaa en
                            30-aarig, paa Landet født og opdragen Murerfra en
                            lille fyensk By, Ordonnans ved 3. Brigades Stab:«Den 9. Decbr.
                        rejste jeg fra mit Hjem, hvor jeg tog af Sted fra mine kære med en Følelse,
                        som ikkun lader sig beskrive af den, som haver forladt Kone og Børn og alt
                        dyrebart i denne Verden og gaaet en uvis Skæbne i Møde». Ved Mysunde ser han de første døde og saarede, hvad der giver ham
                            Anledning til Betragtninger om«her kommer Venner og Fjender, som
                        for faa Timer siden stod lige overfor hverandre som Modstandere i Kampen, nu
                        ligger de ved hinandens Side og vaander sig i Smerte af deres Saar». Der tilføjes:«Vi søgte at lædske dem med Øl og Vin».
                            Umiddelbart efter Retræten har hans Brigadekommandør,
                            Oberst Wørishøffer, Kvarter i Dybbøl Mølle og en Aften, fortæller
                            Ordonnansen, kommer han, efter at have været i Sønderborg efter
                        Brød,«paa Vej efter Dybbøl Mølle i et forrygende Snevejr. Jeg gik og
                        tænkte paa, hvor mørkt det saa ud for vort kære Danmark, da jeg blev afbrudt
                        i mine Betragtninger af en Stemme, som kommanderede: Træd af til højre! og
                        jeg traadte ud i Sneen og ser, at det er Kongen med sit Følge, der rider
                        forbi mig. Det gav mig nyt Mod, thi hvor Kongen kunde være, maatte jeg ikke
                        tabe Modet». I Begyndelsen af Marts Maaned kommer hans
                            Hustru over paa Als at besøge ham«og jeg tilbragte et Par lykkelige
                        Dage her med hende». Dagen efter«blev her paa
                        Tandslet Kirkegaard en Soldat begravet, og da vi kom for at følge ham til
                        Graven, fik jeg at vide, at det var en af mine Bekendte fra Fyen, og jeg
                        blev meget underlig til Mode ved saa uventet at faa at vide, at jeg stod ved
                        en Bekendts Baare. Det var en smuk Handling; Pastor T. holdt en gribende Tale, hvori han skildrede
                        Krigens Besværligheder, at han var kommen her for at finde Hvile i nogle
                        Dage, men nu havde han fundet den evige Hvile, og naar Ordre i Morgen lyder
                        til Opbrud, da lyder den ikke for han, da hans trætte Ben hviler nu trygt
                        under Grønsværet. Derpaa henvendte han nogle Ord til Officererne om deres
                        Haardhed imod deres undergivne; vi forlod Kirkegaarden meget bevæget, og
                        mange med Taarer i Øjnene, men det er nu Krigerens Lod langt fra Familje og
                        Venner at ofre sit Liv for Fædrelandet». — Den 26. i
                            samme Maaned følger:«Det er Paaskelørdag Aften, og jeg havde hidtil
                        troet, at jeg skulde komme hjem til Paaske, men det kunde nu ikke blive
                        denne Gang; jeg var derfor i daarligt Humør, jeg søgte derfor at forslaa
                        Tiden saa godt som muligt, derfor gik jeg mig en Tur ud. Himlen var klar, og
                        Luften blikstille, og den nedgaaende Sol kastede sine sidste Straaler paa
                        Træernes Toppe, hvor en Fugl med sin glade Stemme forkyndte Foraarets Komme.
                        Jeg tænkte paa de kære i Hjemmet, som i den glade Fest vilde have modtaget
                        mig med aabne Arme, men nu maa jeg vandre alene. D.
                        27.:«Det er Paaske Morgen, jeg staar tidligt op for at nyde den dejlige
                        Morgenluft; Himlen er klar, og Aftenens nedtrykte Stemning har ganske
                        forladt mig, og min forrige Munterhed er atter vendt tilbage. Foraarets
                        Morgenluft bragte nyt Liv i mig, og med et let Hjerte vandrede jeg til
                        Høruphav, hvor jeg havde den Glæde at faa Brev fra min kære Kone, at alt i
                        Hjemmet stod godt til». Angaaende sin Deltagelse i
                            Forpostturene ved Dybbøl og i Kampen d. 18. udtalerhan sig kun kortfattet, refererende, bliver hyppigst lidt
                            udførligere i sine Beklagelser over de Stakler, der saares af Granater
                            eller Kugler —Da denne Dagbogs Forfatter indsendte sit lille Værk til
                            Brug for nærværende Arbejde, lod han nogle Linjer følge med, som det,
                            selv om de strengt taget falder udenfor Bogens Ramme, turde være paa sin
                            Plads at anføre som fortrinligt belysende Dagbogens Forfatter. Den nu
                            snart gamle Mand skrev: «... Hvad der mest falder mig i Tanker, det
                        er General Wørrishøffer, han var imod sine undergivne som en Fader imod sine
                        Børn, og han søgte at skaffe os al den Hvile, som det var ham muligt; men
                        var der Ordre at opfylde, da var han altid den første i Rækken, og Nat og
                        Dag var han altid imellem os og opmuntrede os med venlige Ord, saa jeg
                        aldrig vil glemme ham, og da han gav mig sit Portræt, og jeg har et af mig
                        selv, saa er det mit Ønske, at vi kan følges ad, saa længe vi lever». — Et Vidnesbyrd i noget lignende Retning indeholder et
                            tinder Krigen til en Kompagnikommandør ved 15. Infreg. skrevet Brev fra
                            to c. 31-aarige sjællandske Forstærkningsmænd, der begge hjemsendtes i
                            Maj Maaned fire og treds. Det lyder:Hr. Compagni Commandør. *(†) Hermed følger en Pakke med Uniformen fra Nr 36
                        og 37. Afregningsbøgerne er i Frakkelommen. — Vi ønsker ikke at komme til at
                        bruge dem mere dersom vi kan faae en god Fred men høre Tyskland til det vil
                        vi ikke vi vil være frie danske Folk. Derfor naar at Kongen og Fødeland
                        kalder da drager vi atter ud
                        og strider som det sig bør med Gud for Konge og Fødeland.Lev vel kjaere Hr. Compagni-Commandeur Vorherre være med Dem og os Alle Deres
                        hengivne Ven.P. Knudsen.Jeg haaber at vi kan samles som Venner, Blandt de noget
                            udførligere Dagbøger bør endnu to anføres, der danner en højst
                            ejendommelig Modsætning. Den første udmærker sig ved sin særegent
                            farvede Religiøsitet og har til Forfatter en 23-aarig Fynbo, ugift
                            Husmandssøn og Tjenestekarl, Konstabel i Fæstningsartilleriet. Han
                            begynder med Salmen(†): «Hvo ikkun lader Herren raade» — og et: Herre, regjer du mine Fjed til det sidste
                        Amen. Den 5. Marts er han bleven indkaldt som Rekrut i
                            København, d. 14. «maatte vi første Gang gjøre Tour ved vores
                        Kanoner». Den 10. April er han færdig med Skolen, og
                            allerede Aftenen d. 11. «maatte vi ud paa Skandserne paa Dybbel og
                        Kuglerne sang hele Natten og den 12te ligesaa men mange af os vare borte da
                        vi blev afløst om Aftenen nogle skudt og nogle saaret, den 13te var vi fri,
                        den 14te maatte vi igjen ud paa Skandserne og Preuserne begyndte at storme
                        Klokken 2 a 3 om Morgenen og der blev en hæftig Ild fra begge Sider men
                        Fjenden trak sig dog tilbage efter en kort Tid igjen. Men Alle vores Kanoner
                        blev skudt istykker samme dag paa Skandsen Nr. 1 den 15te blev vi afløst
                        igjen men atter mange savnede den 16te kom jeg paa en ny Skandse og vi tog
                        Kanoner med paa Skandsen samme Aften, 17de igjen afløst men atter mange
                        savnede.Den 18de var jeg sidste Gang derude paa Dybbel Skandser men det var ogsaa den
                        varmeste Jeg var paa den nye tilbagetrukne Skandse bag Centrummet Fjenden
                        blev da ved at fyre saa uafladelig at vi hørte ikke andet en Skud paa Skud
                        fra alle Sider hele Natten imellem den 17de og 18de om Morgenen tilig
                        begyndte Fjenden at nærme sig meget hurtig fra alle Sider saa tykt fra alle
                        Sider at hele Dybbelstillingen var besat med Mennesker saa der ikke var
                        andet at see, der blev først begyndt at angribe i venstre Flanke ved
                        Skandsen No. I og nu var der Ild fra begge Sider saa uafladeligt ja jeg kan
                        det ikke beskrive Men det varede ikke længe før Fjenden var lige paa
                        Skandsen nu var der Varme i Blodet Vi fyrede paa hamp med Kardesjer og under
                        Fyringen kom der en Granat som slod ned lige foran vores Kanon at Jord og
                        Steen slog mig meget haart i Ansigtet ligesom jeg stod og satte det ene Skud
                        an saa Blodet strømmede mig ned af Ansigtet, vor Skandsecomandeur H. kom da
                        og sagde til mig at jeg var saaret og jeg skulde begynde at gaa men jeg
                        svarede Ham at jeg vilde blive til det sidste og jeg blev ved min Kanon til
                        det sidste, H. sagde da til os I har været brave Karle men det kan ikke
                        hjælpe see nu har vi dem ved Skandsen nu maa I fornagle Eders Kanoner og
                        forlade Skansen og da han havde sagt dette fik han en Kugle igjennem Hovedet
                        saa han styrtede til Jorden og var død vi fik da Kanonerne fornaglet i en
                        Hast og saa løb vi efter Sønderborg til alt hvad vi kunde, og Kuglerne sang
                        os om Ørerne saa tykke som om vi løb igjennem en Bisvalm [Dialekt, Bisværm] hele Veien, men mange mange stakkels Menneskcr
                            ogsaa sætte Livet til og
                        hvor mange seer vi ikke som maa ende deres dage med Suk og Graad over deres
                        halte Lemmer, Ja Gud trøste dem, og Gud give at Alle de Faldnes sidste Suk
                        maatte have været som Stefanuss: Herre Jesu annam min Aand men det saae, saa
                        sorrigfuldt ud; det var ikke saa, men Herre Jesu af din store Naade forbarm
                        dig dog over de arme Sjæle. O! Dybbel Dybbel Her mistede jeg ogsaa min kjære
                        Kammerat fra A. som jeg aldrig glemmer men Gud skee evig Lov og Tak, han har
                        dog sine sunde Lemmer ligesom jeg. Han Blev tagen til Fange af Fjenden og nu
                        er vi skilt ad men det trøstede mig dog meget da jeg fik at høre at han var
                        taget til Fange saa er der dog Haab om tænkte jeg at vi sees nok engang Ja
                        Gud skee Lov og tudsin Tak for du har holt mig under din Almægtige Haands
                        Beskyttelse det var den i8te April. Den 25 Sider store
                            Dagbog fortæller videre om Krigsbegivenhederne; deriblandt om Kampen paa
                            Als, hvor der lød en Geværild, som«jeg aldrig har hørt før, for det
                        var ikke som Geværskud, men som en Mængde Vogne at der kunde kjøre paa
                        Steenbro og deriblandt den svære Torden fra Kanonerne men det varede ikke
                        ret længe førend vi maatte begynde at riderere og det var et langt Stykke
                        Vei fra Rønnehaug og til Kegnes. Efter Krigens Slutning
                            ligger han endnu i København:«Tiden gaar rask Nu er vi naaet den
                        glade Juul. Og jeg har moret mig godt i min kjære Frelser.» Nytaarsdag 1865 sluttes den lille Dagbog med: Og Gud
                        give at dette maae blive et mere glædeligt Aar en det forige. O! Tak du
                        kjære Frelser at du dog har borttaget dit Vredens Riis fra os, og igjen givet os Fred.
                        Herre modtag vor ringe Tak og lad det tjene os til Gavn, og dig til Ære
                        Amen.Efter Slutningsstregerne tilføjes endnu Salmen:«Jeg
                        gaar blandt Engle hvor jeg gaar».Fra samme Mands Haand foreligger 3 Breve fra Krigen, alle
                            skrevne paa Als. Nogle Uddrag af dem fuldstændiggør i høj Grad
                            Indtrykket af Mandens Personlighed.Kjære elskelige Venner i Herren Jeg kan ikke andet kjære Venner end skrive
                        Eder til da det er mig selv meget sorrigfuldt, men jeg kan ikke andet Gud
                        hjælpe os. Kjære Søster og Pige jeg har modtaget et Brev igaar som du har
                        skrevet til din Broder, men kjære Pige jeg savner ham, vi har ellers været
                        sammen siden vi reiste fra Kjøbenhavn men den 18de da vi sloges ved Dybbel
                        da blev vi spllittet meget ad og jeg er ved 3die Fæstnings Kompagni og min
                        Broder ved 4de og jeg har ikke kunnet opspurgt vor at 4de Kompagni var men
                        da dette Brev kom tog jeg imod det, og da jeg kom fra Vagt om Natten saa
                        lagde jeg mig til om Morgen og jeg gik da ind til Kaptainen og sagde at jeg
                        havde en Kammerat ved 4de Fæstnings Kompagni som var bleven borte fra mig
                        den 18 om jeg ikke maatte gaa ud til 4de Kompagni og see om jeg ikke kunde
                        finde ham, og han gav mig ogsaa Tilladelse dertil og sagde mig tillige vor
                        at 4de Kompagni da opholdt dem jeg gik da med et bedrøvet Øie bedende til
                        min kjære Herre og Frelser, og i Haab om at finde min Broder, men forgjæves,
                            jeg fandt jo hans
                        Kompagni men der var han ikke men jeg talte med en som var paa samme Skandse
                        han sagde at han vistnok var taget til fange jeg sagde da er han ikke skudt
                        men han sagde mig igjen nei jeg troer sikkert at han er taget til Fange og
                        det er jo meget sørgeligt for Eder men i kan tro at det er ogsaa meget
                        sørgeligt for mig ja jeg savner ham saa ofte, og i kan tro at han savner
                        ligesaa haardt mig og det er jo en sørgelig Tidende at bringe Eder men
                        trøster Eder med at han har sin kjære Herre og Frelser med sig og I kan jo
                        vær forvisset om at det er en god Trøster i Nødens Tid ...Als den 23/6 94 Kjære VennerDa det er saa længe siden jeg hørte noget fra min kjære Kammerat og Eders
                        kjære Søn og Broder saa vil jeg sende et par Ord Hjem til Eder for at høre
                        om I har nylig faaet Brev fra Ham og jeg vil bede dig om kjære Pige at
                        skrive mig til igjen og lade mig vide hvorledes han har det, og naar du
                        skriver til Ham da hils Ham mange Gange fra mig at jeg har det godt og nu
                        kommer jeg i Seng og jeg er ved godt Helbred Gud være lovet og takket og jeg
                        tænker vi snart skal see hverandre igjen, nu er vor Vaabenhvile jo snart
                        forbi igjen men jeg haaber at vor kjære Frelser hjælper os og giver os Fred
                        igjen i vort lille LandJa kjære Venner naar vi blot kunde blive enige om at bede vor kjære Frelser
                        om Forladelse og Allesammen bede Ham om Hjelp baade dem der skal stride og dem der er i Hjemmet, men
                        kjære Venner det hører vi aldrig her, her er kun daglig banden og sværgen og
                        al Slags Gudsbespottelse, men du kjære Forbarmende Frelser straf os dog ikke
                        i din Vrede og tugt os ikke efter vores Fortjeneste men af din store Naade
                        tilgiv os dog og hør dog de faa og ringe Sukke som der bliver sendt op til
                        dig. O! kjære Frelser der er dog mangen Fader og Moder som sukker og beder
                        for deres Børn at du dog vil hjælpe dem og være dem naadig og bevare dem fra
                        Fjendens Kugler. Ja kjære Herre hør dog de Forældres og Families Bønner og
                        giv du dog os Kraft som skal stride og hold du dog din forbarmende Haand
                        over os ... Det sidste, fra Als d. 8. Maj, er holdt i
                            ganske samme Tone, overskrevet:«Kjære elskede Venner i Herren» og taler atter om Glæden, over at den savnede«Søn og
                        Broder ennu var i Live og var under sin himmelske Faders Børnevinger». Det slatter med et Vers af Salmen:«0 Jesu hør mig
                        for din død» og er underskrevet: Amen i Jesu Navn
                        Arnen». —Det fuldkomneste Modstykke til disse Nedtegnelser
                        danner:«Hele min Rejsebeskrivelse 1864» af en 27-
                            aarig gift Landarbejder fra det nordøstlige Sjælland, menig i 15.
                            Infreg.Hans Værk gengives fuldstændig, blot med Udeladelse af
                            væsentlig refererende Omtale af Marcher og Kvarterer.(†) Den 29 April reiste jeg fra Kjøbenhavn og kom til Fyen til Nyborg om
                        Natten Klokken 2 og blev indkvateret den Nat der Dagen efter stillede vi Klokken 10 og maserede 4 Mil
                        den Dag til en Bye som hed Kverndrup næste Dag afsted Klokken 5 om Morgenen
                        til Faaborg og der var 3 Mil til der sad jeg og Spiste min Mad paa nogle
                        Kanoner som laae nede ved Havnen da jeg var ferdig med det kom jeg paa et
                        Dampskib til Als og der var det først det kneb det var den første Mai der
                        maatte jeg spasere 2 Miil til Sønderborg Ladegaard den laae østen for Byen
                        og jeg var dygtig træt men jeg sov godt den Nat endskjønt jeg laae i det
                        Bare Halm Dagen efter Spiste jeg til Midag første gang som Krigsmand og det
                        var i den store Stue næste Aften maatte jeg paa Forpost og det var jeg ikke
                        van til da jeg var ikke langt fra Pruiserne jeg kunde tale over [til] dem ] da vi havde
                        faaet vor gode Middagsmad, saa begynde de at vrimle frem fra alle kanter men
                        da jeg fik Øiene op saa var det Pallamateer [Parlementær der kom men saa fik vi Bud at vi skulle Reise over til
                        Fyen det kunde jeg bedre lide saa blev vi udskibet ved Hørup Hav og derfra
                        seilede vi lige til Faaborg Klokke 3 om Morgenen ... den 8. [Juni] laae vi til Reserve paa Katrinebjer i en
                        Stoor Lade der var et rigtig sjou dengang og om Aftenen Maserede vi til
                        Røile igjen ... 16 om Eftermidagen Stillede vi til Kirkeparade der havde vi
                        Gudstjeneste paa Røile Mark om Mandag Aften drog vi ud paa Forpost igjen, og
                        den Aften havde [vi] ogsaa en gudelig Fortale om
                        Ondsdagen Blev der sluttet Vaabenhvile og det var den 20 Junig til den 31 om
                        Natten Klokken 12 da det var Blevet os bekjent skulde vi Lenger ind i Landet
                        og ligge i Katolemang, vi
                        blev glade da Dette skeete at vi skulde Reise saa var jo vore Mening at
                        komme af Klæderne men det Blev heller ikke Bedre fordig vi kom jo Regtignok
                        til at Reise det vil sige efter det gamle Ordsprog frem og tilbage er lige
                        langt vi traskkede til Røile og dertil havde vi en halv Mil og det Bare Sand
                        og Gaae i Varmt var det Beenene de Sved og Rykken blev ogsaa Vaad tillige
                        Panden men endelig til syvende sidst naaede vi Katrinebjer igjen og der
                        lagde vi os i den store Lade igjen til om Morgen Klokke 5 saa sprang vi ud
                        af vores Senge vi havde regtig nok ikke langt tii Gulvet, men man kan jo
                        hjelpe sig med en lav seng i di Tider den Gang. Da vi havde faaet vores
                        Sager i Orden og faaet en Soppen i Livet saa gik [vi] ud og tog ver sin Kone paa Nakken og begav os pan Reisen da vi
                        var kommet lit ud paa Veien fik vi Vil saa tog vi en taaer af Flassken og en
                        Bid Brød igjen saa gled det jo lit Bettere da vi havde smurt Gummene det
                        Gled jo lit op ad Dagen men Klokken 9 var vi en Bye som hed Asperup og
                        Baarvig de 2 Byer støtte omtrent sammen det var en smuk omegn altsaa havde
                        vi ligget og gjort Forposttjeneste i 3 Uger den 22 maatte jeg paa Vagt ved
                        vores Rigements Komadøer og Krutkarene .. den 27 trak vi ud paa Forpost
                        igjen og gjøre Strandvagt og afløses igjen den 28 om Morgenen Den 29 Blev
                        Dannebrogsmendehæderstegn udeelt ved Baaringvig Broe der havde vi ogsaa
                        langt at gaae for det den 30 blev vores Tøi stemlet Dagen efter var
                        Vaabenhvilen udløbet saa maatte vi overtage vores gamle Stilling saa tænkte vi at nu blev
                        det vel rigtig galt men Gud var dog med os aligevel om Aftenen kom der Ordre
                        fra Overkomandoen at der var Vaabenhvile i 49 Timer og saa blev der
                        regtignokogt Homøer i Folk jeg var ogsaa hos Hattemageren og kjøbte mig en
                        Hat den var sver men den kunde taes og den skudide ogsaa taes thi den var
                        sver jeg havde ikke saa Høit til Sengen som vel var. den 3 Agust saa var der
                        Vaabenstilstand, men hvorlenge det vedste vi ikke, Dagen efter Reiste vi til
                        Aulbye i vores gamle Qvateer den 5 maatte vi paa Strandvagt igjen det var
                        den sidste Tuer der havde vi os et ordenlig Komers vi lavede os en Vagtstede
                        og tillig Fæschetter [Fourchctter = Geværstøtter]
                        den 6 August Reiste vi til Hilsingøer ... den 12 gjorde vi den første
                        Vagttuer paa Kronborg Fæstning og siden til Exesis ver evige Dag.Den 6 September var vores kongelige Familie Majestedet og Dronning nede paa
                        Kronborg vi maatte stille i Slotsgaarden med heele Oppakningen paa, Sjacot
                        paa Hovedet da Klokken var 12 kom det pæne Skib fra Nordsøen med Prindsen af
                        Valos tillege med Prindsesse da Skud det bode fra Fæstningen og Søen saa det
                        Rungede i hele Slottet den 9 var det der nede igjen efter at de havde beseet
                        Slotte steg de i Dampskibet ud til vores Flaade da de gik ud blev det
                        Saluteret fra Fæstningen siden saa vi ikke noget til dem. Den 7 October blev
                        jeg Permiteret fra Kongens [Tjeneste] saa havde jeg
                        været Soldat i 7 Maaneder og det gik meget Godt nu er jeg hos min Kone og hende huger jeg
                        Bedre end den jeg selv maatte Bære for hun kunde ikke staae paa sine Been og
                        jeg maatte tillige ogsaa selv holde hende Reen ja nu er den Tid forbi for
                        denne Gang og [gid] det aldrig maa skee at jeg skal
                        Tjene Kongen mere.I et Oktavhefte paa 48 Sider og med e7t Navneseddel
                            udenpaa, klippet i Form af et Hjerte, har en 23-aaarig Falstring og
                            Parcellistsøn, menig i 18. Infrcg., nedskrevet en Dagbog, der maa
                            henføres til den sidste Gruppe, de mest udførliges.Han er allerede begyndt at skrive lige efter Indkaldelsen
                            i Foraaret 1863 og har, karaktertstisk nok, betitlet sine
                        Optegnelser(†): «Fortægning over de Stæder som jeg kommer frem og
                        Indqvateeres for det første fra hjemmet». Han giver sig
                            ogsaa hele Bogen igennem kun til at skrive, naar han har skiftet
                            Kvarter, og beretter i Begyndelsen blot dette ganske nøgternt. Forst med
                            Inkuarteringerne i Slesvig tager hans Pen Fart.... Den 5/1—64 Macerte jeg tilbage igjen og til en Herregaard som kaldes
                        Harzhoff det var en meget stor Gaard vi var 200 Mand og Indqvaterres i hans
                        Mælkedkjælder den var jo rigtid nok Lommervarm der spredes runt om Halm paa
                        Gulvet og der lagtes vi ned som Sild i en Tønde vi sattes paa kant red op
                        til hinanden det kan ei glemmes og tillige det som jeg adpardig fig at see
                        var udmærkket indretninger saavel i Stalden som udenfor det mest
                        Hensigtsmæssende var Tærskedmadskinnen, Priissen vad den havde kosstet var 1200 Rbd det synnes mig
                        at være et Dyrt stykke Redskab der var et Luggemetiv som ved en Hjerbanne og
                        den hele Maskinne stod ude ved Stakkene og der gik alt arbeidet for sig den
                        Reenkasste og hver slags kom for sig selv Avener selv Den reene kerne Løb i
                        Sægke efterhaand og Forkornet kom og for sig selv alt Frøe og Udkrut kom
                        ogsaa for sig selv Det more mig at see Dem der at Arbeide endvidre var der
                        en Stald som synnes mig at være smugkere en Kongens Stald Sex kjønne Heste
                        stod i en Rad og de stod paa Muuffer [?] og Pultuer
                            [Pulter] Spiltove [Pultuer
                            kan efter falstringsk Udtale betyde Politur; Pultuer Spiltove altsaa
                            muligvis fine, polerede Spiltove eller -Bomme] for uden alt anden
                        Staes som var I, Stalden var foruden fire Lugaer [Lukafer] med finne Udgravning i det enne var der 4 parrede Fyld
                            [Pøl] i Det andet var tre Riddeheste og i det
                        tredie var to Gamle Hare [?]
                        og en Onge i det fjerde var I Gammel Møihest og et par Hunde foruden Øren og
                        Rumpe tillige med var det end Fornøielse for mig at komme ind I,
                        Seellekammeret Det kan ikke skrives hvilken Smughed der var Biieslerne var
                        som Sølv Det medste Aarsag hvorfor jeg kom saaofte i Stalden og i
                        Seelkameret var just ikke for dets Skjønhed men Allermest forat Varme mig i
                        Kammeret var god Kaklundsvarme der var meget for mig at see foruden som ei
                        kan glemmes ...Men den ½—64 blev vi jaget ud af Herregaarden af den gamle Fjende de kom saa
                        tygt som en Biesværm. For det første kom vi paa
                        Rederaen</cont>[Retiraden] men de var os saa nærgaaende saa Kulerne
                        fløite ibland os og mangen fait vi løb til Mysjunde men Fjenden hende [hængte] os hort i Rygken den Nat blev jeg
                        Indqvateeret i Bloghuusset i Skansen men alt maatte Vaage og staae med fuld
                        oppakning og skiftes til Posster.Den 2/2—64 Februvaer var det et Sturt Slag vi stod i
                        Skanserne og af Kanonerne Dækket Den Dag glemmes aldrig det var som Regn af
                        bare Kuler ind over Skandsen de storme tre af fire Gange men maatte træge
                        dem tilbage met et sturt Tab hver gang naar de kom ind under Skansen saa
                        maatte vi frelse Kanonerne der [var] mange og Døde
                        Vi faae Stakler som blev tilbage fra det Slag som varte i 6 ad 7 Timmer vi
                        laae eller gik om Natten efter og Varme os ved Byen som stod i Lyslue og
                        mangen lagde sig ned paa det blot Frosene Jord for der trængtes til Hvile og
                        til Mad i en lang afstang omkring Byen Smeltes Sneen og den Frosene jord Af
                        den megen Ild der var end nu mange Bommer og Granater som sprang i Ilden af
                        de Brende Gaarde eller Huuse.Den 3/2—64 kom jeg til Brodersby for nu at faae lidt hvile men Udagtet vi
                        motte ikke tage end smule af ad hvores Bepakning hvorres Geværer blev sat i
                        Peremier [Pyramider] uden for en Gaaer hvor der blev
                        en Vagt Post for Gevær og vi blev lagt ind i en Foerlade men da Kloken var
                        II blev der raabt til Gevær og alt stille der ved og vi Macerte hen paa den
                        Mark fordi vi skulde have noget meer Aumesjund [Amunition] til den følgende Dag Da Kloken blev eet kom vi tilbage igjen det var saadan hvile
                        vi fig den Nat, Kl, fire om Morgenen stille alt ved Gevær.Den 42/—64 kom vi til Mysjunde igjen og stod under Gevær den hele Dag til om
                        Aftenen der kom Afløsnin og vi Macerte derfra i et godt haab at nu skulde vi
                        da have spent vores Bepakning af men da vi naatte end By som ved Navn Fysinn
                            [Füsing] blev der gjort holdt og vi blev
                        inddeelt til Feltvagter og da igjen til Posster saa var det gode Haab forbi
                        med at Hvile Samme Aften da vi var Inddeelt gik vi fra Byen igjen og ud til
                        Slieen der blev vi udstillet paa Forpost og var Formandt [formant @9@/9: formanede] at passe godt paa fordi at de Prøiser
                        havde begyndt med at lægge en Bro ind over Slieen vi var nu meget kjed af
                        hvores Bepakning og vi havde nu flere Nætter ingen Søvn eller Hvile bekommet
                        og Frost og Sned op efter Knærne stod vi [i].Den 5/2—64 samme Aften da, Kl, var 8 blev Feltvagterne sammenkalt og 2de
                        Compagni blev samlet i Byen Fysiee da Kl, saa Slog 8 Macerte vi paa Vei til
                        Dybels Skanser men Fjenden hengte os stert i Ryggen den hele Nat og Følgende
                        Dag ligeledes det var end meget streng Mars og løbning iblandt fra, Kl, 8,
                        om Aftenen og til Kl I ½ om anden Eftermiddagen havde Vi ingen Glædelig tid
                        men endelig Kl I ½ om Eftermiddagen kom vi ind i Flensborg og der fig vi
                        lidt i Livet men udagtet mange kunde hverken spise eller Drikke deres Føder
                        svupbe i Støvlerne af Blod og Vand Der var nu heller ikke lang tid at see
                        sig om for Kulerne kom ind i
                        Byen til os end Timmes tid gik vel hen der saa maatte vi afsted derfra igjen
                        og det gik Rask Nu maatte vi Macere igjen som vi nu ret godt er Vandt til vi
                        gik nu I ¾Miil ved den anden Side Flensborg der laae en Bye som ved Navn,
                        Kobel [Holbøl?], der laae vi nu lidt ved den anden
                        Siide paa Byen for at skulde lure dem af nu blev det Aften og det horde
                        Frost og Sned Trykke os meget vi Laae paa Vild Mark under aaben Himmel den
                        hele Nat og vores Mapose var tellig Lædt [temmelig
                        let]. Den 6/2—64 om Morgenen da det begynde at Dages blev vi
                        Kommandeert frem i Kjæde og det varte til Aften vi løb fiere gange frem og
                        tilbage over end stor Lyng hvor der var flere som Plut [plutte i, Dialekt, falde i] igjennem Iissen paa Lynggraverne og
                        fig blødt dem op efter Armene den var jo noget streng det var Fasstelavns
                        Søndag det kan aldrig Glemmes for der var ingen og havde noget i Brødposerne
                        som vi flere Dage manlede men da det blev Aften og gandsked Mørt stjald vi
                        os bort og nogen Miil tilbage igjen den Nat da vi saa hen paa Efternatten
                        kom til en Bye som kaldes Nybel [Nübel eller Nybøl]
                        var vi der til det begynde at dages men streng forbudt at Losne naaget af
                        vores bepakning for det at Fjenden var nærved igjen da det nu Dages Macerte
                        vi derfra igjen uden at faae det minste hvile Det var saa blidt [blevet] den 7/2-64 — da kom vi til Dybeiby Der laae
                        vi i tre Dage og havde Forpost ude envidre er der en bemærkning som jeg
                        skriver fordet første vil jeg Beklage de stakkels Bebore som var i den Bye
                        her blev givet os Lov til at
                        Redde og her tog vi alle deres Gæs og Høns og Ender deres Biestader som stod
                        i Haven deres Katofler og Supurter Og alt vad som fantes i Kammeren det gik
                        op altsammen da vi forlod Byen var der ikke meget til Prøeisen da vi om
                        Aftenen Maceerte derfra gik det med Liisste op til Skanserne og det lod til
                        som om vi skulde blive der men om Natten Løb vi derfra igjen og ind paa Als
                        og igjennem Synnerborg og ud gjennem Auguusstenborg og til en Bye som kaldes
                        Sebbeløv. Og da vi nu endelig kom til Sebbeløv Den 10/2—64 blev vi
                        Indqvateeret i Byen og fig Order til at gjøre sig saa beqvemt som muligt med
                        at Lægge ald vores Bepakniing og hvile sig efter Behag ude i en Lade men der
                        var jo meget for koldt til at Sove men mange Sov og hvilte til de blev
                        omtrent stive af Kuld her maatte man sørge for sit Tøi at faae det Tørt og
                        Syt vaxsket der manle [manglede] meget Naar man nu
                        Tænger sig tilbage til Hr. Harzhoff Saa rinder det igjennem Tankerne — Idag
                        er det IIde Dag siden du var der men hvor har du Hvilet og hvor har jeg haft
                        min Bepakning ad [af] og hvor har Øinene været
                        Lugget Nei det Sted har jeg først truffen Idag hvor jeg kan være Rolig, Nei
                        de II Dage glemmes ei Kulerne visle og strøf i Sneen efter os hver Dag — —Den 19/2—64 Forlov jeg Sebbeløv paa Als og Macerte til Dybels Skanser for at
                        afløse 2de Inft. Ritmend nu kom jeg i en Skandse og var der i 24 Timmer jeg
                        gik og vente paa Fjenden men udagtet jeg fig den ikke at høre der.Den 20/2—64 kom jeg derfra og ud til en Bye som kaldes Dybel og der var jeg i
                        24 Timmer som Pikjet vi maatte ud i Kjæde fordi at Fjenden begynde med
                        Forpostfægning da det holdt op kom Jeg ind som Pikjæt igjen men der var jo
                        Udroe den hele Tid for osDen 21/2—64 blev jeg løst af og kom paa Forpost ud i en Skov vores
                        Forpostkjæde stod langs med Skovkanten og Feltvagten var lidt inde i Skoven
                        Prøeiserne var kun imellem 50 og 100 Allen fra mig med deres Feltvagt den
                        var i en Gaard tæt ved Skoven de løb og titte og titte ind efter os og emmer
                            [immer] kom der et Skud fra dem vi havde Dægning
                        af Skovgrøften eller Volden De samle deres Kavalrie for at bestryge Sjerceen
                        men vi lod som vi saae dem ikke de vende saa tilbage og saa kom deres
                        Indfantrie frem der blev end lille Forpostfægning med os de skjød ind i
                        vores Feltvag og Skjøden Underkopperael som havde Konne og Børn i Kjøbenhavn
                        Den Underkopuraes hafde Laandt mit Lommeur fordi at han skulde sørge for
                        naar Possterne skulde afløsses jeg var nu paa Post dengang som de Rygke frem
                        og han blev Skudt men heldigviis mine Kammeratter som saae ham at Bløde de
                        errindre strax at han havde midt Uer Saa De bad hvorres Løgttenant om
                        Tilladelse til at tage mit Ur før Abelandsbærene [Ambulancebærerne] gik bordt med Ham, han gav dem ogsaa Tilladelse
                        men de skulde Aflevere det til ham, da det Felttog nu var forbi blev vi
                        Afløst som var i Kjæde eller Forpost, nu var det omtrent Aften og alt var
                        blidt Roeliigt, saa begynte det at Snee saa stært saa man kunde næppe Lugge et Øie op og
                        det varte den hele Nat der var mange som var ganske stiv af Kuld og vi var
                        Alle Dækket med end Dynne af Snee og her kan de tro kjære Venner at det var
                        end streng Nat for mig og minne Kammeratdere men ingen som [ikke] har prøvet Skjæbnen kan Tænge at den er saa
                        haar som den erDen 22/2—64 da, Kl, var vel otte omtrent Blev vi afskaaren af Prøeiserne og
                        taget til Fange men vi havde et Lille Felttog først men udagtet der var en
                        20 ad 30 imod end af os saa di gik os paa Livet, til den blotte Næve greb
                        hverandre i Brøsstet, dem af hvores som ikke blev Skudt eller Saaret blev nu
                        Fanger vi maatte nu Macerre med Fjenden til Gravensteen en Bye der blev vi
                        Indqvateret i en Kirkke der blev nu Lugget for os og sat Skjelvagt baade
                        inden for og uden for Kirkkens Dørre her fandt vi os i Hjertet, vel forvardt
                        af Prøeiserne og alle saa Bedrøved og Udtolmodige og vi forrestillede os de
                        kommende Thi paa mange Forskjellige maader snart Tængte jeg eet og snart et
                        andet men tilsiist bad jeg Gud om at styre det hele, der var vi nu den Nat
                        og Laae paa de blotte Steenflisser som Kirgegulvet var lagt af det var endnu
                        en daarlig Natleie for os — —Den 23/2—64 saa Maceerte vi derfra og til Flensborg der var 3 Miil da vi
                        naate Flensborg blev vi indlagt i det Gamle Tugthuus og vi havde Skjelvagt
                        for Døren som sævanligt ingen kunde komme ud naar han vilde Her blev nu alle
                        Slevsvierne Tage frem og de blev hjempermeteert, men først tilspurt om di hafte godvillig ladt
                        dem tage til Fange eller ikke Det var en god halv deel af os som gik til den
                        klase der kunde vi see hvad for Kommeratdere vi havde at stolle paa her
                        fattede vi strax den tankge at det var gaaet med forræderi dengang som
                        Prøeiserne omringe os envidre var der [en] anden
                        Ting at Bemærkge ved Siesvierne og det var at dig skar deres Kukart af da di
                        blev Fangne det var beviisser paa hvor tro de var os naar dig ville ikke
                        længer exstimere den Dansked Kuekart det kan Jo nok være at vi Danske fandt
                        os meget Hissig i Blodet men turte ikke udbryde det mindste smule straf paa
                        dem der maatte vi igjen beflitte os paa Tolmodighed og det bliver muskees
                            [maaske] nok stæsse saadan der var vi nu end Nat
                        og vi Laae paa et Fjeldgulv det var kuns simpelt Leie for osDen 24/2—64 ommorgenen hen Kl, 7, gik vi ud til Jernbanen og blev kjørt
                        derfra og til Slesvig der blev vi lagt paa Gottof Slot paa Veien dertil var
                        nu meget at see og mest af Hedestrægninger her gik nu Thiden dog lidt læt
                        Det gjorde dog mange af os Bekjømring paa Veien dertil da vi fig det store
                        Dannevirgestilling at [se] og vi kom derigjennem her
                        fattes alle haande Tankker om at see den Stilling som nu stod ganske forladtDen 26/2—64 blev vi førdt til Bonnegaarden igjen og reiste derfra og til
                        Rensborg der blev [vi] Indqvaterret end Nat i et
                        Pakhuus eller Magesiind [Magazin] der var inu megen
                        Udtolmodighed iblandt os vi kan aldrig vide hvorhen at vi skal.Den 27/2—64 reiste vi derfra igen med Jernbannen og til den Stadsjond ved Navn Nokkorf [Nortorf] der gjorde vi holdt en 5 men utter og saa
                        der fra og til Nøumønster det var ogsaa en stadsjund der gjorde vi holdt en
                        5 ad 10 Menutter igen de Folk som var ved Stadsjunnerne beviiste dem ret
                        flinge imod os nu gik Toet igjen med os til en anden Bye ved Navn
                        Hellinghuse [Kellinghusen] der gjorde det ogsaa
                        holdt 5 ad 10 Menutter saa tog jeg derfra igjen til end Stadsjond ved Navn
                        Elmshorn der var jeg ligeledes en 5 ad 10 Menuder saa reiste vi igjen derfra
                        og til Pinneberg der gjordes holdt igjen som føer og derfra igjen og til
                        Altona fra den Stasjond og til Hamborg fra Hambor til Bergedorf og derfra
                        til ...Der følger nu en Optælling af 23 Stationer indtil Cystrin,
                            og hermed slutter Dagbogen. — —Den samme unge Mand har nu som Soldat, baade før og under
                            Krigen samt efter at være taget til Fange, skrevet flittigt hjem til
                            sine Forældre. Af hans 33 Breve kan til hans yderligere Karakterisering
                            udtages:Kjøbenhavn, den 24denKjære ForældreJeg Takker jer mange gange for den Velsinede Gave jeg modtog jeg beder eder
                        om at Takke alle dem paa det Vinskibeligste som har Julbet til at Putte i
                        min Tversæg [Tværsæk] for der er viist mere end som
                        i veed af men Glem ei at Takke dem som gav mig det, jeg er tillege meget
                        Glad idag da det er siste dag jeg spiser i Magetuten [Makketutten= Marketenderiet] for det var
                        saa simpel I kan tro det var end stor Glæde at see de Falstringer omenskjønt de kom i den
                        verste Uge jeg har havt for det var den siiste af Skoletiden som vel er ...
                        paa Fredag Pristasjund [Præsentation] med Excis paa
                        Lørdag med Læsening ogsaa paa Vagt i næste Uge saa bliver det nok ikke
                        anderledes for det Første men jeg Takker Gud jeg Har en Gud Helsen som her
                        er det beste og tillige at jeg ennu har Passet mine ting saa jeg aldrig har
                        faat tiltale derfor jeg seer i eders Brev at i gjør ligeledes Hjemme som er
                        End Stor Fornøielse at Høre ... jeg skal nok endgang Skrive til H ... med
                        Høflig peen Skrivelse ikke som denne er for det er Sempel ... Minne Penge
                        skal Slaa til der bliver nok ingen til overs men jeg har nok endnu ...Jeg kan fortælle Eder at jeg har spist min Aand [And]
                        og det var en herlig Ret vi to Kommeradere hjelper hverandre hvergang som vi
                        faaer en Mapose den Dag som vi fig has paa den Steg som jeg hafte saa gik vi
                        ned til Havnnen og hende [hentede] end Madpose fra
                        Lars G. og deri var en Stegt Keednecerhaanne [Kineserhane] med en god udstoppet Ægkesæk af Svesker og
                        Ævlestykker en Mørkgemøssekage [Meggemøskage, falstringsk
                            Udtale af Mikkelmessekage] der kan i tro at vi to Levte godt en to
                        eller tre dage jeg er glad ved at jeg traf end komme Rat [en Kammerat] som er af min humøer for være kommerat med J. L. det
                        kan aldrig falde mig i Tangker jeg seer aldrig at han har noget fra hjemmet
                        Penge manler han aldtid han skrev til Lars S. at sende nogen Penge til sin
                        Vert for nu hafte han laant lidt for det at vi skulde til Sleisvi men han hafde Laant dem længe
                        for den Tid for i kan tro der skal Brendeviind til naar han skal holde sin
                        Haand stille en halv Pæl kan ikke gjøre det paa fastens hjerte stigger han
                        den smugt ned uden 01 det kunde i ikke tro dengang han var nede hos mig
                        føren vi reiste den dag vilde han joikke smage Brendeviind, der synnes jeg
                        Bedre om staael Hans han kommer ofte ned at seed til mig og vi føls ad til
                        dans somme aftener men han øddelæger ikke noget til drik han kan jeg godt
                        gjøre selvskab med for han vil som jeg, og min kommerat vil som jeg, saa jeg
                        har ordet naar vi gaaer i Byen om aftenen saa naar jeg vil hjem saa vil de
                        med men det er og det Besste naar man er til dans i Kjæden kan man Leve at
                        komme hjem saa skal i seed min kommerat hvor vi kan more os.Getthorff [Gettorf] pr. Erkerfyrde den 25de December
                        1863 ... der var II Mand hjemme for uden mig de sat og morede dem med at
                        spille Kort hvorres Løgtenant var i Kiel Manden var kjørende for ham da nu
                        han kom hjem saa hafte han kjøbt en kasse med Segare den uddeelte han til os
                        da, der var hjemme vi fig ver 8de da han kom til mig saa hafte jeg strax paa
                        Munden de or til rede jeg Ønsked Hr. Løgtenant en glædelig Fæst de or klang
                        ham i Øre han vente sig om og tog i Lommen 3 Rbd. og sagte det er
                        Helligaften og her er 3 Rbd. til Puns hvis i kan faae Rom og Sukker jeg
                        Takkede og svarede det kan vi godt faae saa fig jeg Pengene og afsted til
                        Kruen jeg Løb Læt kan i tro nu fig vi Puns og Løgtenanten stod og sang og
                        drag hos os da vi hafte
                        drugen Punsen saa danse vi og i kan tro at at de Tydske piger kan danse vi
                        var nu ikke saamange men vi morede os godt i dag da vi stille til Adpæl da
                        spurte Kapiteinen om vi ikke hafte Lyst til at more os en Aften i Juullen og
                        den ene svarede Ja meget høiere en den anden saa han har nu stillet et Bal
                        til Andenjuledag vi giver 12 ß vær ved hele Kompagniet og Kapiteinen vil
                        give en deel han er formand for Ballet nu kan i more Eder der hjemme og i
                        skal ikke Tænge paa nogen Krig for vi ved ingen Ting her der er vel stærk
                        Krig hjemme iblant Huuskællingerne for di er ikke for Eder at høre efter da
                        jeg nok kan vide at i er læt at misttrøste men som Gud vil skjer vel der er
                        ingen og sætte sig imod jeg fig ikke skrevet hvor megen Rom vi fig. vi fig
                        21 PI til 10 ß P1 og hvit Sukker til 26 ß
                        <???> og 3  der blev deilig
                        Puns af det nu ender jeg min ringe skrivelse denne gang det er ikke godt at
                        Læse men naar i giver Eder Tid saa forstaaer i det vel ... jeg beder Eder om
                        at skrive mig til hvor dan Jullen er glit hen for Eder nu Ønsker jeg Eder
                        Levvel, og glædelig Fæst det Ønskes af Eders Søn ...Harzkoff [Harzhof] pr Erkenfyrde den 8de Jan 1864Da jeg i dag har Leilighed vil jeg begive mig til Pennen for at og sende Eder
                        et Brev hvor i jeg kan tilmelde at jeg er Rask nu kan jeg tilmelde Eder
                        kjære Forældre hvordan jeg har holdt Nyaar minne Klæder har jeg ikke været
                        af med siden 13de December men Nytaarsaften kom jeg i Seng det var første
                        gang her i Slevsvig og det var kuns end Nat om Morgenen blev der Blæst Adpæl og vi skulde
                        hasstig ud af Byen jeg og tre Mand var Indqvateerret uden for Byen vi hørte
                        ikke at der blev Blæst men da vi saa blev opsidt [Dialekt, (opsiddct), opstaaet af Sengen] Løb vi bag efter dem og
                        hinte dem i en By som kaldes Holssjum [Holtsee] og
                        der skulde Kompagniet udsættes til forposster og der stod vi alle i 36
                        Timmer med fuld Oppakning det var en stramd tuur hver Oppakning veier 3
                            L 2 men nu er det ikke noget at Tale om mod det var de
                        første gange, de 36 Timmer stod vi og og passe paa Tydskeren vi dansked stod
                        ved den enne side af Eideren og Tydsken ved den anden side Eideren om Dagen
                        var jeg med at gaae med Patrolie vi var ved den enne side Eiderens Brod og
                        Tydskerne ved den anden side af Broen di er Ligesaa bange for os som vi er
                        for dem vi har Dragunner ved siden af os di er ogsaa paa Vagt det var
                        Nytaars Dag vi maatte prøve det da vi nu blev afløst den 2den Maseerte vi 5
                        fjerdingvei til en By som kaldes Gaaersinfældt [Gosefeld] der kom vi den 2d om Aftenen og vi blev Indqvatereret Alle
                        i den By jeg og en Gmd Søn fra Sjælland vi kom til at ligge hos en Mand der
                        kan i tro vi fig et godt Qvateer der var vi i 3 dagge der fig vi to det godt
                        aldt hvorres Tøi fig vi Vassket og vi Levte godt vi kjøbte 2  Flæsk og det fig vi Stegt og vi Laae i en Seng ved
                        Kakkelonnen men den 4de maatte vi paa Vagt igjen ... i kan tro der er mange
                        Marstuure og megen Sned [Sne] men jeg more mig godt
                        med at seed mig omkring og tillige er jeg glad med at jeg er Rask og har en god helsen som er det
                        Bæsste der er eller snart de mæsste paa Huspitalet ... Krig frygter jeg
                        heller ikke for Jeg menner at Tydsken kommer ikke længer en som han er han
                        er bange for sit ligesaavel som vi er for vort og han ligger ved den ene
                        side Eideren og er bange for at vi vil komme og vi ligger ligesaadan og er
                        bange for at han vil komme jeg vil nu bede Eder om at Helsed alle gode
                        Venner fra mig ... og hels Krages Hans og Smesens [Smedens] Hans at jeg er vel omtrent imellem 50 og 60 Miille borte
                        lev nu vel kjære Forældre det Ønskes af Eders Søn paa det Vinskiblegste
                        Rasmus M.skriv snart min addresie er som her under ...Harzkoff pr Ekenfyrde den 20de Jan 1864Eders kjære Brev som I sende mig den 14de Jan det har jeg med Glæde modtaget
                        i Gaard den 19de dennes ... det glædede mig at Læse at i er ved en god
                        helsen som er et Guldord for mig at høre jeg kan og saa tilmelde Eder at jeg
                        er Rask inu og med Guds hjelp hober jeg ogsaa at kunne vedblive det
                        omenskjønt det er ikke godt at Trod ... jeg er nu heldig for hver gang vi
                        skal fløtte saa kommer jeg afsted om Morgenen med Naceirnalsforpleiningen
                        jeg maae hver Dag modtage di Føddevarer som der er 14 Mand om at deelle og
                        naar de vil have det kogt eller Stegt saa er det mig der skal skaffe dem det
                        og derfor maae jeg først 'til Qvateerne forat have varm Mad til dem jeg
                        haver ikke noget med at bestille for at faae det kogt for det skal Konnen
                        hvor jeg kommer med Qvateersælen [Kvartersedlen] vi
                            er 16 Mand som har med
                        det at gjøre og saa Foreedren [Fureren] jeg synnes
                        temmeligt godt om den bestilling for jeg er fri for Vagt og fri for Adpæl
                        det taer jeg meget i betragning at være fri for den fulde Oppakning og saa
                        er der end ting jeg har godt i betængning og har prøvet det er naar mand
                        gaaer hjemme hos sin Tydsked moder og skal seed efter om hun bruger alt hvad
                        hund har faaet leveeret til Middagsspise saa falder der gjerne Lidt af til
                        Rasmus der hos Sognefodgen som jeg var i Seng der fig jeg kogt sød Mælk og
                        emmerhen [immerhen] lidt peleri [Pilleri] men jeg maatte først Lægge mig om Aftenen hos minne
                        kommerathdere i Halm men lidt efter sadt jeg op efter aftale og gik ind og
                        lagte mig hos Sønnen i en god varm Seng det kunde gaae nu er jeg saa heldig
                        at jeg kan forstaae lidt og tale lidt med dem i kan tro jeg more mig godt og
                        har det og saa godt men der skal end myrdelig deel Penge til i skulde ikke
                        troe det men jeg troer for Eder med min Kommerrat klager i Gudsjammerligt
                        han venter Penge hjemme fra hver Dag han har skrevet efter en 5 Rbd Seldel
                        men den har ikke helst [hilst] paa ham inu og han er
                        i Dag Syg. han er heldt besadt med Kuuld og Hosste det er de Allesammen jeg
                        fig lusnet den kuld jeg hafte det var heller ikke Ret meget, men den
                        Skjaalemælk er en god ting for kuld sidst jeg var paa Post stod jeg omtrent
                        tæt ved Tydskens Forpost der var nogen af vores Posster som gik sammen med
                        de Tydskes Posster og talte med dem de gik sammen paa Issen af Eideren de
                        Tydsked er lige saa kjed af det som vi men det er mæst Friskaren vi frygter for at
                        der vil over rumle os om Natten eller nogen Nydheder hved jeg ikke om Krigen
                        og jeg Ønsker ogsaa at jeg ikke skal komme til at skrive et ennested Brev om
                        Slag ... Jeg seer i Eders Brev at de Gamle Karle er Reist det har nok ramdt
                        Smesens Hans og B.'s Jens det er meget slemt for dem som kommer hjemme fra
                        Fjer dynnerne og skal til at ligge i Svinnefjer den er kold kan i tro ...Øen-Als pr-Augustenborg den 12de Febr 1864.... Den førsted dennes gik Prøiserne ind over Eideren og drev os Langt
                        tilbage mange bleve hort Saarret og andre døde di drev os til Mesunde
                        Skanser det var tre Miil vi maatte Løbe for hvor Modstand kunde ikke stoppe
                        dem om anden Dagen vilde di tage Mesunde Skanser men det Miislygges dem der
                        var et resomt Slag i 6 Timmer og vi var kuns mellem 11 ad 12 hundre Mand og
                        der var 18000 Prøiser di storme hvorres Skanser 2 gange for rigtid Aldvor
                        den 3 gang kom de ikke saanær det var Yngeligt at seed naar dig hafte
                        stormet paa os og di vente tilbage og Krutdampen drev lidt bort for os saa
                        kundet man seed hvorledes di Laae og krøp som Slagtet Fluer og stur Jammer
                        var der at høre uden for skansen jeg og hvorres Kompagni var i Skanserne og
                        der faldt ikke saa lidt i Skansen hos os for di hafte godt snit paa at
                        kasste Granatter ind til os og ved hver som sprang falt saa mange hvorres
                        Kapitein S. fik en hassti død end Geværkule gik igjennen Brøsstet paa ham
                        han kom til Kjøbenhavn og blev begravet vi laae i Mesunde i flere dage og Byen hafte di skut i
                        Brand der Laae vi og Varme os ved de Brente Bøgninger I det Slag fait 180
                        omtrent med døde og Saarde og af Preusserne ved jeg ikke saa bestemt men di
                        kom og bad om Bardun [Pardon] for end Mølle som
                        hvorres vilde Skyde i Brand der hafte de 800 Saarede og Laae der di hafte i
                        dad [endda?] ikke faaet samlet dem op alle dengang
                        og hvormange døde Troer i saa ikke at di hafte det var i Tudsinviis men hvad
                        mon det skal betyde at vi skulde forlade Dannevirgestillingen da di ikke
                        kunde tage den da di aller besst Slogs der blev der kommandeert at di skulde
                        holde inde med Skyningen og forlade Stillingen og fornavle Kanonnerne det er
                        os saa forunderligt om Aftenen Kl 8 maatte vi løbe 7 Miil til Flensborg vi
                        kom Just ikke samme Aften men om dagen Efter og 5 Miil fra Flensporg til
                        Synderborg paa Als men hvorres Regement maatte være bag efter hele Veien og
                        udstille Sigring [Sikring] paa Marsen I kan Tro
                        kjære Forældre at vi har rigtid løbet Faslavn det er mageløst hvor man reder
                        af alle slags vi tar Gæs og Høns Katofler og alle Suppeurter vi kan bruge
                        ald ting om saa det er Bisøt der var end Mand som hafte 7 Bidstader og stod i sin Have den vissted nok Rasmus hvad di
                        dutte til jeg vente den anden ende i veiret paa dem og der fig jeg hjelper
                        til Søttet Gæssene dem kogte vi og Stegte I kan tro at hvorres Løgtenant han
                        tog end Bie med [en Bid med] det smax at faae lidt
                        Varmt end gang imellem i fire dage og Nætter fig vi ikke naagen hvile eller
                        Tørt paa Kroppen jeg tænte nu er man færdi til at døe af Kuld ... Jeg ligger 2 Miil Inde paa Als
                        iblant de Alssens Møer dig er saa deilige nu kan jeg ikke skrive meer denne
                        gang for min leilighed den er saa daarligt ...Als pr Augurstenborg den 13de Febr 1864.... I kan tro kjære Forældre at det var en slem Tur for os til vi naatte Als
                        men nu kommer det and paa om vi kan forsvare Dybels Skanser ellers tar de
                        Als med ... jeg har skrevet i det andet Brev hvorledes vi kom frem det var
                        med Besværlighed her er megen Snee at Voldre [Dialekt,
                            gaa med Møje] igjennem men man mærger ingen Kuld eller Sult naar
                        Fjenden henger i Ryggen jeg har nu end god Iislands Nattrøie men den er
                        næssten for varm ved Rederering ... Endhvidre vil jeg Bede Eder at være ved
                        et godt Mod og ikke Tængke for meget paa denne Stilling da det svæger Eder
                        og medfører Sygdommer og jeg Ønsker at høre I er ved Helsen for som Gud har
                        det bestemmet skal det være nu hober jeg at dette Brev træffer Eder Rasked
                        jeg hober ogsaa det vil Trøsted Eder da jeg tænger at i Længes efter
                        Underretning fra mig Smesens Hans Ligger her i Dybels Skanser hels dem det
                        jeg stræber efter at Tale med ham nu ikke hvidre denne gang men Lev vel og
                        Lætsindig det Ønskes af mig Eders SønRasmus M.Skriv mig snart til igjen udophollig.Cüstrin. Den 25de. Mortz. 1864.Eders kjære Brev som I sente mig den 16de dennes har jeg med stur Glæde
                        modtaget, og jeg seer deraf at i dengang var ved end god Helsen, og det
                        samme kan jeg og tilmelde Eder. det glæder mig ligeledes at høre fra min Kammerat og H.'s
                        Peder, her bedes af mig at hilse dem igjen at det er en kjedsom Tid at Leve
                        her i Fangeskab hvi har ellers Frihed til at komme ud hver Formiddag men det
                        er en Tvungen Sag saa der er ingen Lyst hos os, fire Timmer af gangen er vi
                        ude at Trille Jord paa end nyd Skandse som andlægges her kan ingen Lyst være
                        til at Arbeide. da vi ingen betaling skal have, og hvores Fodtøi kan heller
                        ikke holde ud til Jord Arbeide hvorres Kost vil jeg ikke fortælle Eder noget
                        om, da jeg ellers frygter for at I vilde byde mig saadanne Retter naar jeg
                        kommer hjem, ... Det var en Glædelig Dag for mig da jeg modtog Eders Brev
                        med det samme fig jeg et Brev fra Hr Kjømand B. og Hr Forstander F. De sente
                        mig 16 Prøisiske daler, som kom til mig fra H.
                        Pontoppidan i Hamborg de 4 Rbd seer jeg at være fra Eder samlet af Bønder
                        Karle Men jeg Beder Eder mange gange at Takke dem som sende mig disse Penge,
                        nu vil vi Bede Hr. L om at sette et lille Taknemlig Stygge i Advisen som
                        gjælder for os alle, fra Falster ...Jeg kan tilmelde Eder at jeg var til Begravelse i gaart det var en af hvores
                        Kammerater her da der var Død, for en tid Dage siden var der og en som
                        Reiste fra os men dengang var jeg ikke med fordi jeg havde Studtuur I kan
                        tro at de bliver sat smugt hen; til deres følle var der en 3 ad 400
                        Mennesker og 25 Musekanter som spelle Salmer den tid som han blev baaren og
                        ved hans Grav, nu er de to som kan Rægge hverandre Haanden naar de skal Opstaae her i det fremmede
                        Land det var sørgelig for deres Forældre at de nu skal spørge deres Død her
                        Det er jo ikke saa glælig en høitid for os her som om vi havde været hjemme
                        hos vore Venner i Morgen det er Paaskeaften er der tilbudt os at komme i
                        Kirke hvem som haver Støvler at tae paa vi er mange som skal til Alters det
                        er snart et Aar siden jeg var de StæderJeg kan nu tilmelde Eder lidt om Slaget fra den 22/2 64 som jeg blev Fangen,
                        den 19/2 64 var jeg en 24 Timmer i en Skanse ved Dybel og den 20/2 64 var
                        jeg som Piket og den 21/2 64 var jeg paa Forpost i 24 Timmer jeg stod i en
                        Skov ved Dybel ... vi blev nu ganske omringet i Skoven fra alle Sider vi var
                        kuns en mod hver Snes af Prøiserne saa at komme igjennem dem med Geværkolp
                        og Bajonet var ikke muligt, Men lad os bede Gud at stanse den grumme Krig
                        saa at de smaae Spire kan gro paa Marken igjen og de smaae Børn kan dristi
                        titte ud af Døren nu til slutning bedes at hilse paa det Ærbødigste, R. T.
                        Takke ham fordi han skrev for Eder til mig ...Kustrin den 5de April 1864.Af Længsel vil jeg skrive et par Ord til Eder Omendskjøndt jed ved ingen
                        Nyheder at tilmelde Eder I ved muskes [maaske] fiere
                        fra Hjemmet at tilsende mig jeg venter Brev om et par Dage fra Eder da jeg
                        hober at I, haver modtaget det sidste fra mig hvori jeg har tilsendt Eder
                        hvores Behanlingsmaade den er jo ikke den Bedste eftersom vi er vandt til
                        det, de sagde til os strax at vi maatte give os til Tolmodighed og finde os i den
                        Skjæbne for vi skulde Behandles som tabrre Kriger for det Danske folk har
                        altid viist sig saa Tabre men her var meget at Ønsked det vigtidste maae jo
                        Levemaaden betragtes. Om Morgenen gives der Kaffe som skik og brug er der
                        hjemme den er jo sempel men dog lidt bedre end den Meelsuppe der opvagtes
                        med om Morgenen strax vi kom her Brødet uddeeles med ¼ pr Mand det er det
                        Bedste vi faaer og hver Mand faaer om Dagen 2 Lod Smør der skal den regnes
                        godt ud for hvem som skal Leve derpaa Og Middagsmad faaer vi men om denne er
                        Meeningerne forskjellige, Thi Tydskerne synes at den er udmærket men vi
                        finder kun liden Behag i deres Maade at tilberede Mad paa, det Bedste som vi
                        faaer er Ærter men de er blandet med flere slags vi faaer ellers Katofler
                        som er maset i Vand og Hesstedbønner og Rongleroer og Riis det er Retter som
                        Danskerne ikke er vant til, — Som Mosjon maa vi forrette Skandsearbeide men
                        det er jo kjedeligt at vi aldrig faae en Skilling for vort Arbejde. Jeg vil
                        derfor end gang inu i dette Brev Takke mange Gange for den hjelp i Penge der
                        blev mig tilsendt fra gode Venner og Bekjendre der Hjemme —... jeg var Syg en 8 Dages tid og gik til Dogteren hver Dag min Sygdom var
                        Brøsstet som Naturligviis er Kulde der havde sat sig fast, Jeg fig et Nyt
                        Glads hver Dag Som var fuld af Medisin og det messte jeg fig var Saft ...Om Krigen ved jeg ingen Nyheder uden løse Rygter som gaaer Mund fra Mund men
                        jeg andtager at de Prøeiser
                        faae end deel Prygl ved Dybel, jeg Ønsked derfor gjerne at høre nogen
                        Nyheder om Krigen fra hjemmet.Nu til Slutning vil jeg Fortælle Eder lidt om hvordan Paasken er gaaet for os
                        Paaskeaften var jeg til Alders og alle dem som kunde faae Støvler paa og saa
                        Paaskedag blev der gjordt meget af os hvi Spiste til Middag under Aaben
                        himmel og det gik sturt til efter deres Skik der blev sat Bord og Bænkge
                        udenfor og Bordene dæggedes med Lavner [Lagener] og
                        der satte vi os til Bors med Hver end Buljund [Bouillon] Riissenvelling det kjender ingen der hjemme. Jeg kan
                        fortælle Eder lidt om hvordan Komfedmasjundsøndagen gik her imellem nogle af
                        Falstringerne min Slof det er Peder S.'s Søn fra N. han havde end Søster som
                        stod paa Kirkegulvet og vi feire hendes Komfemasjund med end god bolle Punds
                        vi var 5 Falsteringer som holder os lidt sammen ...Det fornøier mig at høre alt staaer ved det Gamle der hjemme og Eders
                        Kreature er i god Orden det var jo en sandlig Skilling i fig for den lille
                        Gris men nu kommer der snart Saaetiden for Eder saa gæller det om at faae
                        Jorden Behanlet paa rette maade men sørg for at faae et stykke til Roer
                        igjen og sørg for at faae end deel Høe igjen naar den tid kommer nu kan jeg
                        snart Længes efter at høre om den Gjemmer [Gimmer]
                        som i kjøbde har faaet Lam og der er mange Ting som jeg længes efter at høre
                        fra Eder nu er der snart ikke mere Plas at skrive denne Gang men hels alle
                        gode Venner paa det
                        kjerligste fra mig ... og Gud giv det Brev kan træfe Eder ved et godt Mod og
                        end god Hilsen Med Mangen Hilsen til Eder kjære Forældre tegner jeg mig med
                        Høiagtelse ærbødigst ...Cystrin den 22de April 1864.... Jeg kan nu tilmelde Eder lidt om de Fornøielser jeg har haft her det [er] kuns smaat men efter Omstændighederne som vi
                        sitter i her saa gaaer dog den tid for os Jeg og flere af minne Kammeradere
                        har været til Markkes vi havde en Skjelvagt med os fordi at vi ikke skulde
                        løbe bort det var jeg ikke vandt til der Hjemme at have en vagt med naar jeg
                        gik til Marges mit Markesskav var en Leerkruge til at drigge Kaffe af om
                        Morgenen her findes ingen Kopper som hjemme Ligeledes maae vi gaae i Byen
                        hver dag Jeg kan og tilmelde Eder at Prøeiserne Helligholder Unsdagen før
                        Bededagen den holder di for Bededag men vi forlangte at helligholde Fredagen
                        som sævanlig men Kommedanten ville ikke tillade det vi skulde paa Arbeide
                        men Gud hjalp os deri det Regnede om Morgenen saa vi kunde ikke komme ud Jeg
                        troer nok kjære Forældre at i haver hørt at Dybels Skandser er Tabt men
                        derfor maae i ikke tro at Dammark har tabt jeg har opholt et par dage med at
                        skrive fordi at jeg hafte ventet at høre hvorledes Comferensen er stillet
                        men udagtet til nogen Bestemthed ved jeg intet at kan tilmelde Eder men det
                        Rygtes i dag at Frandsmanden vil Ind i Rimdprøeisen og Østrierne vender
                        tilbage for at slaaes med Garrebaldig det kunde dog hende sig at Danmark
                        kunde faae hjelp endnu da
                        der er to store Keiserdømmer imod os de dansked har holdt dem Tappre ... Jeg
                        vil her i dette Brev indlæge et Wiisitkort med bare Falstringer paa det er
                        minne Kammerater her de har nu for længere tid siden sent hver et saadan
                        kort hjem saa jeg er som i seer paa dette kort fire stæder paa Falster ...
                        nu vil jeg bede læseren at vile sig for der har været meget her til og der
                        var meget endnu som jeg vilde gjerne haft paaført i Brevet men det kommer
                        til at være til jeg kommer hjem ..Cüstrin den 27de April 1864. Det kjære Brev fra Eder som jeg fandt indlagt af
                        Hr. K., har jeg med Hilsen og stor glæde modtaget jeg seer nu mange Nyheder
                        i Eders Brev, det første glædelige var at Eders Hilsen er god efter
                        Omstændighederne og tilligemed end glæde for mig at Eders Kreaturer er i god
                        orden end Fornøielse er det for mig at høre fra hjemmet og om hvorledes Alt
                        staaer til Derhjemme Jeg kan nu tilmelde Eder at jeg er Rigtid Rask og
                        mærker ingen Smerter meer for Brystet jeg seer i Eders Brev at i var bange
                        for min forpleining men hafte jeg ikke været her, muskjees at det saa havde
                        blit være det var end fling Læge og han behanler os godt, hvem som kommer
                        til ham, ... jeg skal hen i Byen og Skrelle Katofler til i Morgen vi skal
                        have Hesstebønner til Middag saa skal Katoflerne blandes der i til os de
                        bliver maset iblandt Bønner saa er det end deilig ret kan i tro for hvem som
                        er for det der var mange Svind i Danmark som vilde Undsee sig for at Æde det
                        til Fjedning ikke fordi at vi er Kræsene men jeg Takker Gud mange Gange at jeg nu er
                        Rask og kan Leve efter Omstændigheder da jeg har endnu en Skilling at bøde
                        derpaa men det er at beklage dem som intet har og ingen Soller under
                        Støvlerne og ingen Jerre [Gjerde, Dialekt; det Stykke af
                            Skjorten fra Splitten og ned efter] i Sjorten ingen Hæle i Sokkerne
                        og ingen Hjelp hjemme fra kan di faae og mange er selv skyldig deri af
                        Lidigyllighed ... til Slutning Levvel kjære Forældre og giv Eder til
                        Tolmodighed for det har jeg nu maatte i denne thi Beflittet mig paa og bed
                        Gud at styre det Hele for os og sætte grænser for den grumme Krig Custrinn
                        Den 27 Apriel Rasmus M. god Hilsen Venner Til
                            Sammenligning kan her indskydes en Københavners Beretning om ganske
                            lignende Forplejningsforhold. Brevskriveren er den fra ovfr. pg.
                            260—262 kendte 25aarigc Smedesvend og sidder som
                            Fange i den prøjsiske Fæstning Wittenberg.... Vor Lønning er daglig I Silbergroschen eller saa
                        meget som 4 Skilling, hver 4. Dag et Brød paa 6 Pund, om Morgenen faa vi
                        Klister i Stedet for Kaffe, denne Klister er kogt af Hvedemel og Vand og saa
                        udmærket, at vi har spekuleret paa at gemme det, til vi kommer hjem, og
                        sælge det til en Tapetserer; men nogle af os mener, at det nok ikke bliver
                        nogen Tapetserer men en Svinegrosserer, som køber det. Til Middag faar vi
                        den bedste Rumlesuppe [københavnsk Fordrejelse af
                            Rumfordsuppe], som tænkes kan; vi er alle af den Mening, at de
                        eneste Steder, de har den bedre, skulde være paa Ladegaarden eller
                        Almindeligheden. Til denne Suppe faar vi (det vil sige skal have) 3 Lod (tre
                        Lod) Kød, kraftige Sener; hver 4. Dag faar vi Ærter, som imod menneskelige
                        Regler bliver kogt aldeles uden nogensomhelst Flæsk eller Kød.Dette er hele vor Kost. Naar vi for de 4 Skilling køber Smør (de 4 Skilling
                        bliver ikke udbetalte i Penge, men i Bliktegn, som paa Ladegaarden, og maa
                        de udgives hver Dag, hvorfor vi er nødsagede til at købe for 4 ß ad Gangen),
                        da faar vi saa meget, at et Stykke Brød bliver lidt fedtet, for Resten
                        spiser vi bart Brød til tørt Brød og et Stykke Rugbrød ovenpaa. Naar vi nu
                        vil have en Snaps, saa tager vi vor gamle Brændevinsflaske og lægger den ved
                        Siden af os, for ved Tanken om, at den i tidligere Dage havde lidt i sit
                        gamle Skrog, og at den selv er fattig, paa den Maade søge at drive
                        Ruglunserne ned. Et Punkt endnu: Naar en fattig Mand faar et ufrankeret Brev
                        hjemmefra, da kommer han 5 Dage paa Vand og Brød, eftersom at et Brev koster
                        5 Dages Lønning, som bliver ham afdraget ...Falstringeren fortsætter videre i sine Breve:Ciistrin Den 8de Mai 1864.Ja, Paaskens Dage ere Gaaet og Christihimmelfarts Dag er med og Pindsens
                        Hellige Dage mindes os hvert Øieblik, men vi alle ere ennu her, og Gud lived
                        vor naar den Tid kommer at vi skal udlades af Fænglets Gjemme, Thi her er
                        Tiden os meget kedsomt og besverligt og hver Nat seer vi kuns Fænglets Mure
                        for os, og kan ikke komme Længger, ingen Fornøielser og Morskab har vi her,
                        vi kan see ud til alle Sider, bode paa Gaden og ud over Volden, og ud over
                        Vandet, og alle steder kan vi see Folk di Spaseerer, Bode Karle og Piger
                        samt den enne og den anden, Gaaer og fryde Dem, og vi skal være indeluget
                        her Som vi hafte gjort en stor Udiøge [Ulykke], nu
                        er det snart et Aar at jeg har svævet Verden Omkring, og haft mange horde
                        Ture i den Tid, Jeg har ogsaa haft mange Fornøielses Timmer, og mange sure
                        Timmer men jeg har aldrig Oplevet saadanne Dage som her, nu Grønnes Skoven
                        og Træerne i Haven, og Violen Dufter sig fra Volden, men Qvæger dog ikke den
                        Danske Fangne Mand, og Nordens Stjerne lysner over mit Hjem og jeg er ennu her i det Fremme Land,
                        Ja aldrig end Timme Nat eller Dag uden jeg Tænkger paa mit Hjem, og vor Glad
                        jeg kunde være naar jeg var Hjemme hos Eder, og naar jeg hen sover paa mit
                        horde Leie, saa Drømmer jeg stedse om mit kjære Hjem og Elsked Fødeland, Ja
                        stedse Tolke vi i det Danske Sprog som ingen her af dem kan forstaae, og som
                        lyder stedse med dise Ord, Gud gie at vi snart kunne komme tilbage, til
                        Danmark, for det gjør mig undt at jeg skal henleve min Ungdomstid her i det
                        Prøisiske og være indesluttet som end Fulg der i et Buur. Jeg kan just ikke
                        sige som end Fulg der sitter i sit Buur, for vi har dog en Trøst fremt for
                        ham der sitter Enne, vi er jo mange og kan tale med hverandre, og fordrive
                        Tiden, hver formiddag er for os endnu som Sævanlig, Daglig Dags, med at
                        forrette Skandsearbeide 5 Timmer hvor ver Mand faaer sin Trilleboer saa kan
                        I rigtidnok tro at det gaaer fra Hjulet, Skarnartid [skarnagtig] Comers bliver Drevet med at Trille Jord, og
                        Eftermiddagen som vi bruger til allehaande beskjeftigelser saa gaaer det som
                        i Børnaarene bestandig med at spille, Vip, Bolt, Klink og alle andre
                        Børnløier, I skulde iøvrig ikke tro det, fordi at vi er i vores voxne Alder,
                        vi har nætop saa meget Plads at kan bruge uden Partuløer [Patrouillecur] vi har endogsaa den Frihed inu at Gaae i Byen,
                        fire Mand eller fem Mand i et haald, og ti ad tolv haald, og end Partuløer
                        med hver haald, saa kan man Spaseere Ciistrien Rundt efter Behag og faae for
                        Penge hvad som helst, men der er mange som vil gjerne Over drive denne
                        Frihed og med det samme
                        bliver dig Straffet efter Prøisiske Love og de er strænge, her er nu flere
                        af de Prøeisiske Soldater som haver været Partuløer med os i Byen, og maae
                        nu lide Straf for deres Godvillighed, blodt fordig at de haver været
                        forlænge ude og saa fordi de kommer beskænkkede tilbage og har givet deres
                        Partuløer end Hat paa med, Partuløren bliver Sraffet enden med tre dags Vand
                        og Brød eller ogsaa med 3 ad 4 Ugers Adrest, dem som har fult med Ham, eller
                        forseer sig paa end eller anden maade bliver Øiebliklig ført i Brommen
                        nemlig af vores Kammerater der er nogen af dem og har været 24 Timmer i
                        Brommen og 3 Dage paa Vand og Brød, deres forseeeiser, efter min Fornuft,
                        saa skeer den allermest naar Beennene viser dem Tros, og Brendeviind løber
                        rundt i Hovedet, eller ogsaa den slemme Rom drik som mange holder saa meget
                        af, Jeg gaaer nok ogsaa tidt i Byen men end ting er som jeg passer nøie paa
                        at ungaae Straf her i det Prøeisiske saavelsom i det Danske naar jeg gaar
                        end Tuur til Thiisfordriv i Byen, sørger jeg for at komme i selvskab med dem
                        som jeg ved at jeg kan være formand og saa Veileder jeg dem til end Kjælder
                        hvor der handles med Kaffe ... her kan man nu lære at kjende den Prøeisiske
                        Gælt, der var mange som i førstningen blev snudt med den Gælt og jeg kjænder
                        dem heller ikke tilfuldkommenhed inu de kan godt vise mig end Skilling som
                        jeg ikke inu ved vad den gælder for men skal jeg blive lidt Længer inu saa
                        bliver Sproget og Gælden mig vel godt Bekjendt, da her Daglig Dags, væxles
                        med Or og Penge Jeg haver nu
                        skrevet til Eder sidst, som jeg hober at være modtaget fra L., paa Grund af
                        jeg skriver dette Brev er fordig Jeg har modtaget Pengene som I sende mig
                        derfor saa hurtig som mulig at Underette Hr, B. om modtagelsen, Nyheder er
                        her ingen at tilmelde Eder, uden at Frederits er Opgivet godvilligt for at
                        skaanne Byen for at blive ned Skudt af Fjenden, Ligesom Sønderborg blev, de
                        vil paastaae her at Als skal Forsvares til det Yderste, men nu ligger vores
                        medste Styrkke paa Fyen saa der kan ikke blive stort meer Slag til Lands,
                        men til Søes vil der nok Blive end deel Slag, Jeg er nu bange for at de
                        Taber til Søes saavel som til Lands, for deres Skyts er det første som med
                        hurtighed til Ladning som jeg har seet, deres Rifler er Baladnings Geværer,
                        det er ikke som med os naar vi skal lade vort Gevær men vi var ved Armeien,
                        Prøeiserne er frie for at bide Patronen af og frie for at bruge Ladstok og
                        fri for at sætte fænghætte paa, di kan Lade og Skyde 8 ad 10 Skud men vi
                        Skyder et, de haver tillige enddeel udmærkkede Riflet Kanonner, som vore
                        ikke kan staae dem for i Længden, det messte af vort Skyst er nu forlist og
                        deels fornavlet saa at Fjenden kan ingen nytte have af det for det første,
                        her tales rigtidnok om mellen Prøeiserne her, at de Kanoner som de har taget
                        af hvore og som var fornavlede, di kan de nu gjøre istand uden at Lad dem
                        støbbe om, det er og ved end ny opfindelse og hvad det angaaer til Søes vil
                        det blive Østrigerne der og har en udmærket Flode af Pandserskibbe har de
                        nogen som de Øiebliklig kan
                        give dem i Kamp med vores og vende om fra vores uden noget Tab Da deres
                        Maskinnerier er indrettet med flere Hestes kraft en som vores og ders
                        Kanonner skyder længer en som vores ...Cüstrin den 24de Juli 1864... det glæder mig meget at Eders Sæd seer saa god, og staaer saa Frydefuld,
                        og at Eders Kreature er i god Orden, men det skulde være mig Langt støre
                        Glæde naar jeg snart kunne komme hjem til Eder igjen, ... hvad det angaaer
                        med Reenlighed, er her en god Orden ... Alt dette er jo meget Godt, det var
                        daarligere i Vinterens Tid, da vi sov saa mangen Gange paa det Hvide Tæppe,
                        som Gud havde ladet brede over Jorden. jeg seer af Eders Brev at der ventes
                        paa Fred, der hjem, af denne Vaabenstilstand skulde man nok tro at der kunne
                        blive Fred men jeg troer nu intet der om, det over gaaer min Forstand, her
                        tales om at inden 14 Dage skulle vi være i Kjøbenhavn, men de fortælninger
                        har man hørt saa ofte, det er kun for at Drelle os, men Gud gid det snart
                        kunne Skee, saa dette kunne blive det sidst, B, C, ... vi har en Skolelære,
                        fra Kjøbenhavn, som er fangen tilligemed os, han har i den sidste Tid begynt
                        med at Underviisse i Skrivnig, Regning og Læsning, hvilket jeg med Iver
                        søger; det faaregaaer 2 Timmer hver Dag, der er nu ikke saa mange, og
                        deeltager deri, Vi skriver Bogstaver, og Tal, jeg more mig ret Gemyttelig,
                        ved den Skolegang, han siger til mig at om fjorden Dage kan jeg ikke lære
                            dig meer i
                        Skjønskrivning men i Retskrivning; for jeg staver fjeil, ... nu til slutning
                        vil jeg ønske at dette var det sidste Brev, jeg skriver til Eder med den Bys
                        Navn, oven over, og i skal heller ikke skrive til mig de første Dage, for
                        med Guds hjelp Haaber jeg at være i Kjøbenhavn om en 14 Dages Tid; nu vil
                        jeg bede Eder at hilse Alle gode Venner og Bekjendre fra mig, I, selv Hilses
                        baade først og sidst, forglem ei at Helse Alle Peder, S., fra mig, og Hels
                        Peder Hjulmand, Lev nu saa vel kjære Forældre, som det i Hjemmet kan
                        tillade, det er en streng Tid for Eder hermed slut jeg min ringe Skrivelse,
                        og paa det Ærbødigste, tegner jeg migRasmus M.— Blandt de mest udførlige Dagbøger fortjener ogsaa en
                            23-aarig, østjydsk Gaardmandssøns at blive anført med nogle Brudstykker.
                            Forfatteren er menig i 9. Infrg. og begynder sine 54 Kvartsider store
                            Optegnelser med Afrejsen fra Hjemmet d. 29. Novbr. 1863. Den p. December
                            fortæller han, hvorledes han og hans Kammerater efter en yderst
                            anstrengende March paa 5 ½ Mil (†) «fik nu
                        atter en Lod, nemlig at sove i Halm, istedet for Seng, og aldt i de Tydske
                        som vi ei forstod og kjedede os ofte, ellers Folkkene vare flinke nok imod
                        os; ... og vi tillige Gjæstede dem med blid Venlighed indtil næste Morgen
                        ...» I Plön faar han anvist Sengeplads hos en Bager
                        «hvor jeg ogsaa traf det saaledes at komme i Kammer til 6 Tydske  danske Holstenere]
                        Soldater. Bagerens Datter andviste mig omtaldte Kammer oppe paa anden Etage,
                        jeg traadte indenfor Døren;
                        de tydske Knegte saae paa mig og jeg paa Dem. — endogsaa med lidt Banghed,
                        thi de var jo 6 om een, de begyndte at tiltale mig med deres tydske Jux som
                        jeg ei kune forstaa aldsamen, men en Deel forstod jeg; nogle fortalte at de
                        nu skulle Hjem til Huus, — andre skjeldte mig ud; jeg stod gandske stille
                        med Haanden paa mit Sablhefte, og vendtede paa Enden af deres Samtale, som
                        var baade af undt og godt; og min Beslutning at bruge Klingen hvis de havde
                        overfaldt mig, thi at undvige det var umueligt da de havde spæret mig Døren;
                        men Endelig blev de kjed og gik deres Vei. Jeg klædte mig af lagde mig i
                        Sengen, og min Sabl ved den høire Side, Geværet ved Hovedgjerdet af Sengen,
                        for om mueligt at modtage slige Besøg af sidste Slax, men Natten gik roelig
                        for mig, ...»Da Regimentet ligger i Kvarter i Slesvig By«befandt
                        vi os nu meget godt, en Tid og kom igjen til nogle Krefter, som Landeveiene
                        for en Deel havde frataget os, tilligemed en Del Støvlesaaller. Nu kom den
                        Tid at vi skulle have Naturalforpleining, dette befalt os jo ei saa meget
                        godt i de første Dage men vi maatte snart venne os baade til at Koge og
                        spise det; IO Dage gik nu hen i dette Qvater, og uden baade Exersits og
                        Arbeide, Natteleien var som sedvanlig i Halmen, men det var nu ogsaa en
                        gammel Vane, og ei vært at omtale ...»Efter at Fortælleren saaledes har følt sig hærdet til
                            Feltsoldat og med Fjenden lige for sig har lagt den«blaae Erte» i Geværet, tager han Del i Forsvaret af«Danners
                        gamle Vold» og senere i ArrierègardensFægtninger paa Tilbagetoget derfra. Han kommer til Fredericia, men
                        «den Iode April da fik vi Ordre at være ferdig til hvad Tid der blæstes,
                        efter denne Anmodning maatte Enhver sørge for at faa noget i Brødposen thi
                        vi vidste at vi skulle til Als, og aldt der var dyrt og simpelt; Og derpaa
                        saa hele Tøiet paa Pelsen, i Kampferdig Stand: Denne Nat gik som sedvanlig
                        med Kulde og lidt Søvn, da vi maatte ligge i helle Tøiet, om Morg Kl 4 saa
                        maatte vi ud, maserede ned til Havnen og Kl 7 blev vi sat ombor til Fyen ...
                        Kl 11 om Aftenen naaede vi Faaborg, hvor strax Kanontorden lød os i Øret fra
                        Dyppel, eller rettere fra Broager, og bebudede os Fjendens Ild og Vrede, som
                        vi vidste at vi skulle have med at gjøre ... Kl 1 blæstes pludselig og vi
                        rykkede paa Forpost ved Dyppel Skanse; De sortes Drøn havde vi hele Tiden
                        hørt og Jorden havde imellem rystet under vore Fødder, — men nu lugtede vi
                        deres Ild og Damp, tridie Dagaften Kl 9½ rykkede vi over Sønderbro og ud paa
                        Dyppel Skanser, de Tydske Granater bød os en varm velkomst, saa Jord
                        sprøitede os om Ørene, Skansen No 9 blev vort Comp til Forsvarspungt, vi
                        blev fordeelte hver paa sin Post, og hvert Øieblik forstyrret af en Granates
                        Bragen i Skandsens Brystværn eller i Blokhusene, i 24 Timer laae vi her i
                        denne forskut Skanse og fik hverken Vaadt eller tørt, men dygtig Arbeide
                        hele Natten med at opbygge eftersom det blev nedskut, indtil Dagen igjen
                        begynte at bryde frem, saa var det os umuelig at blive ved længere; da
                        Granater kom saa voldsom; som hele Skansen skulle revne; og da vi holt op
                        med at arbeide kom en 84 Granat ind i Skansen imellem
                        20 Mand af os som stod lige i en tæt Klynge; alle falt vi til Jorden som et
                        Skud Spurve, — men hver mand reiste sig igjen, kun 2 Mand blev læt Saaret,
                        og en Deel Gevære ødelagt: vi trak os da tilbage mod Brystværnet, tog os en
                        Snaps og et Stykke tørt Brød af Brødposen; — saa lød. — Raabet. — dæk. — og
                        en Djævel kom ind gjennem Brøstværnet, en Masse Jord sprøitede i Veiret
                        tilsmudsede mig og mine Kammeraters Brød saa vi maatte smide det væk, vi tog
                        fat at lave nyt til. — men atter. — dæk; og ligesom det første ogsaa i
                        Snavset vi opgav da Haabet om at spise den Gang, og maatte da vendte i 12
                        Timer inden vi fik Lov at spise noget. Hele Dagen laae vi nu i Løvegravene,
                        hvor Granaterne haglede volsomt over Hovedet paa os og ofte kun en Alen fra
                        vort Hoved; oversprøitede os med Jord, og stundom nedreves hele Læs i
                        Løvegraven, og hist og her skreg en saaret Kammerat; eller Ambelansebærerne
                        gik med en Mand paa Børen; saaledes gik den Dag, til om Aftenen Kl. 9½ da
                        blev vi afløste af andet Rgent. Kom ud mod Sønborg at ligge i Bekjet [Piket] bag Skansen, her falt Gran. ikke saa volsom
                        men kun en af og til gjorde os Besøg. Her fik vi Forpleining uddeelt, og her
                        kogte vi det paa den aabne Mark helle Natten gik nu med at spise og koge, og
                        Dagen hendrev vi da siden med at vaske lit snavs baade af os selv og
                        Klæderne, og siden at sove saavidt der var Roelighed; da vi havde Søvn
                        tilgode for 48 Timer, paa den Mode svandt Dagen, og Aftenen Kl. 9½ skulle vi
                        rykke ud i Skandsen igjen, ved denne Tid var det alvorlig varmt fra de
                        Tydske Kanoner, thi de
                        vidste meget godt at ved denne Tid blev der afløste vi kunne ei gaae saae
                        langt som en Snes Alen saa kom en Granat brølen, og hurtig lød det dæk, saa
                        hele Compagniet smed sig flat et Øieblik. Endelig naaede vi Løvegravene og
                        hver Mand [fik] anvist sin Post; 24 Timer skulle vi
                        blive her, til næste Dags Aften Kl 9½ og denne Tid gik jo paa den sedvanlige
                        Maade med Skud, Kammeraters Klageskrig, og Raaben dæk. — den Tid og som var
                        den tridie Dag fik ogsaa Ende, vi kom igjen i Bikjet eller til Forstærkning;
                        den Aften havde vi ei noget at spise, men maatte ligge os paa Jorden ligesaa
                        sultene som vi vare, jeg og 5 Kammerater lagde os da i en Dynge, og falt i
                        Søvn for en kort Tid da vækkedes vi af en Kranat som slog sig i Jorden foran
                        os; saa det sprøitede i Veiret; men til vor Lykke blev den heel uden at
                        springe; ellers havde vi maaske alle været saaret eller livløst. — Og med
                        det havde vor Roe ogsaa Ende thi Skydninggen blev saa volsom fra de Tydske
                        Batterier, Salver af 50 Granatskud saa Jorden gav Eko af deres Drøn; og en
                        Hagl af Geværkugler begyndte at naae os, vi faae varmt i Dag siger min
                        Kamerat til mig Jeg svarte ham ja Skandsen er allerede gjennembrudt; vi
                        følger Side om Side, saalænge der er Kraft i vor Arm, han svarte jo der har
                        du min Haand. — Da Comanderedes træd. — And, vi gik frem i den stærkeste
                        Kugleregn; blev udkastet i Kjæde vi kom over i brendende Aske af en
                        Halmstak, men her kunde vi ei opholde os ret længe, vi maae videre frem
                        Kamerat, og som jeg havde sagt dette, gav det et Plat ved Siden af mig, jeg
                        vendte mig om og spurgte er du væk Kamerat; Nei blot en Kugle bortskjød min Bajonet, men her er et
                        andet Gevær; thi der var nok tilovers frae de saarede Mandskab, der blev nu
                        Comanderet til en Storm; under et Huraraab gik vi den paa Livet ganske nær;
                        slog den tilbage, og indtog en Skandse igjen for et Øiebliks Tid, fik nogle
                        af Skansens Kanoner gjorte ubrugelig for de Tydske! — Men det var os umuelig
                        at holde Stand imod deres Ild ræt længe vi trak os tilbage indtog en
                        Kjædestilling men maatte her ogsaa vige, formedelst de slog 20de Regmindt
                        tilbage til Reiterade skød os derpaa i Flangken og havde os aldeles
                        omringet; Vores Batailions Commandøur gav hurtig Komando tilbage, de tætte
                        Hegn var os til Hindring for at korne væk, saa det gik noget seent, ved
                        Stedet som vi skulle igjennem, blev den Sekcion som jeg hørte til den
                        sidste, da vi i dette Øieblik var venstre Fløisekcion de tyske kom os lige i
                        Hælene, vi vendte os om skjød dem en Salve som svarte os med een ligesaa
                        skarp: — en Kugle fløi igjennen min Tyrnist ud over høire Skulder bibragtte
                        mig et læt Saar paa Skulderen, saa min Arm for en kort Tid blev kraftesløs;
                        jeg tog da Geværet i venstre haand og søgte at komme væk; Men inden jeg
                        vidste det var der tre Mand i hælene paa mig, jeg løb og saae mig over
                        Skulderen, til at kjempe mod tre med venstre haand det kunne ei hjelpe mig
                        noget, den ene kom mig saa nær at han næste kunde berøve min Frakke, og
                        raabte du ist Fangen men i dette Øieblik naaede jeg et Digge eller Hegn som
                        jeg i Hast kastede mig over; et Par andre af mine Kamerater laae der: —
                        skjød ham en Erte i Livet saa han vendte Næsen i Veiret, og de andre to løbe deres Vei, nu er
                        vi dem kvit sagde den ande Kamerat. Der Kommanderedes igjen til Storm, vi
                        fik dem ogsaa til at vige den Gang; men maatte selv vige tilsidst, vort
                        Mandskab var aldeles oprevet og tabt. Vi maate nu give efter for deres
                        Overmagt Retererede i til Sønderborg, de tydske forfult os ind til det Sted
                        hvor vort Biket havde været, med en heftig Regn af Bly. Vores Forpleining
                        hengte over Ilden og Kogte, da vi ei havde faaet Tid at spise før vi skulle
                        Slaaes, nu kune vi ei tage det med da vi maatte løbe saa stærkt, saa
                        vældtede vi Suppen, for at de tydske Pak ei skulle faa Nytte af den ...»De sparsomme Rester af 9. Reg. bliver sejlede til Faaborg,
                            hvor «det første vi gjorde var at faae Krutslapen vasket af
                        Ansigtet; fra den Fæst som Dyppel havde foraarsaget os Dagen i Forveien». —
                            Siden er Soldaten ikke mere i Ilden, og «den
                        17Novb. — da blev vi Permiteret og fik igjen Jyland at see som ogsaa var vor
                        største Lyst og Velbehag, da det er mere roeligt end Fældten. —»Udførligst af alle Dagbogsforfattene er dog den
                            nordslesvigske Forstærkningsmand fra 20. Infreg., af hvis Arbejde—
                            93 tætskrevne Sider i stort Oktavformat— allerede en Del har været anført under«Billeder fra Fægtning» ovenfor, pg. 262—271.Ved 10 Aars Forløb efter min Permission af Garnisonstjenesten maa jeg nu ved
                        Krigens Udbrud paa mit 34. Aar atter spille Soldat. Efter Indkaldelsesordren
                        meldte jeg mig den 18. Januar i Sønderborg. Fra den 18. til den 31. stillede
                        vi de første Dage i S., hvor
                        vi havde Kvarter anvist men fik Lov til at gaa hjem og blive Natten over til
                        næste Dags Morgen. De sidste Dage, indtil den 31., stillede vi i Sønderborg
                        om Dagen, og skønt det er I Mil fra N., gik jeg hver Aften hjem for om
                        Morgenen at tage Afsked med min Kone og mine Børn. Den 31. var den sidste
                        Afsked, vi tog med hverandre, thi om Formiddagen blev vi indskibet i en stor
                        Hjuldamper; det er den første Gang jeg nogen Sinde har været med et
                        Dampskib. Nu kom vi til Søs i en Storm og en forfærdelig Kulde, vi kom ned i
                        Lasten; men det varede ikke længe, førend de fleste blev søsyge og maatte op
                        paa Dækket, jeg klagede mig til en af Matroserne, at jeg frøs forfærdelig,
                        og sagde: Jeg ved ikke, hvad det kan blive til den lange, kolde Nat. Han
                        tilbød mig straks hans Køje, hvis jeg vilde give ham 3 Mark derfor, jeg
                        gjorde straks Tilslaget. Der var flere, som ogsaa havde lejet Køje af
                        Matroserne, men da vi kom ned i Kahytten, var den saa stærkt opvarmet, at de
                        fleste maatte op paa Dækket igen; jeg syntes, at jeg maaske nok kunde
                        udholde det og lagde mig rolig hen i min lejede Køje, jeg svedte, saa at jeg
                        var vaad over hele Kroppen, men sov ind. Midt paa Natten vaagnede jeg, jeg
                        skulde paa Naturens Vegne; da jeg kom op paa Dækket, blev Skibet overskyllet
                        af en Sø, jeg skyndte mig og var ikke sen til at komme ned i Kahytten igen,
                        men sov ikke mere den Nat, men laa lunt og godt til næste Morgen.Den I. Febr. lagde Skibet til ved Toldboden København, vi blev udskibet og fik Kvarter i
                        Byen, jeg fik Kvarter i Store Kongensgade. Indtil den 14. Febr. havde vi
                        ingen Tjeneste at gøre undtagen at stille til Appel Morgen og Aften, jeg
                        benyttede Lejligheden og gik hver Dag ud i Byen for at tage en Del af
                        Kobenhavns Mærkværdigheder i Øjesyn. ... Den 16. ankom vi til Sønderborg Kl.
                        10½ om Formiddagen, vi blev udskibet og opstillet paa Gaden, der stod vi
                        hele Dagen indtil Aftenen kom, og nu endelig skal vi dog have Kvarter, vi
                        marcherede til Sundsmark, og her blev os Kvarter anvist. For første Gang
                        ligger jeg paa Straa her, men der kommer vel mere af den Slags, tænkte jeg
                        ved mig selv ... Den 21. stillede vi paa Raadhuspladsen [Fredericia] og blev fordelt til Regimenterne. Jeg kom til 20.
                        Infanteri- Regiments 6. Kompagni og fik Nr. —. Nu er vi kommen i Kvarter
                        igen, sagde jeg til mine Kammerater, jeg har nu skrevet her, til hvilket
                        Regiment jeg er kommet. I denne Bog her, sagde jeg, har jeg min hele
                        Garnisonstjeneste optegnet, og nu har jeg begyndt at notere lidt igen, fra
                        den Tid af jeg blev indkaldt og indtil nu; jeg tror, det hele Skriveri skal
                        høre op, thi Gud ved, hvem der skal arve denne Bog. Vidste jeg, at jeg kom
                        hel og holden hjem igen, kunde jeg nok have Lyst til at fortsætte den, men
                        skulde Tyskerne arve den, vilde jeg ikke skrive et Ord mere. Jeg betænkte
                        mig lidt og sagde saa: jeg vil dog fortsætte den, saa godt som jeg kan, thi
                        hvis jeg kan komme uskadt hjem igen, vil jeg opbevare denne Bog og efter min
                        Død, naar den. kan komme i
                        den rette Arv og da ved Lejlighed blive læst, maaske kunne udvikles en lille
                        Passiar. Fra den 21. Febr. til den 8. Marts gjorde jeg flere Feltvagt- og
                        Forposttjenester. Den længste Vej, som vi havde at marchere, naar vi skulde
                        paa Feltvagt, var 1½ Mil, og i den Tid var der Sne og Slud saaledes, at naar
                        vi marcherede paa Chausseen, maatte vi være forsynede med gode, lange
                        Støvler, hvis Dyndet ikke skulde løbe fra oven og ned i dem; omendskønt jeg
                        havde gode Støvler, havde jeg dog alligevel vaade Fødder, thi denne Sneslam,
                        som vi gik i Dag efter anden, kunde Læderet ikke imodstaa. Vi var undertiden
                        48 Timer paa Feltvagt bestandig med vaade Fødder, og naar vi ikke skulde
                        staa Post, kunde vi krybe ind i en Lade i lidt Halm eller ogsaa undertiden i
                        en Kirke. Dagbogen fortsættes videre med Optegnelser an-
                            gaaende selve Krigen, af hvilke det væsentligste allerede har været
                            bragt under«Billeder fra Fægtning». Efter Skildringen af Fortællerens Tilfangetagelse
                            følger: ... Ved Bøffelkobbel holdt vi Rast. Nu kom vi igennem N.,
                        og jeg ønskede kun, at jeg kunde komme til at tale med min Kone og mine smaa
                        Børn. Jeg henvendte mig til den kommanderende og fortalte ham, at jeg var
                        fra N. og bad ham om at faa Tilladelse til at gøre en lille Afstikker hjem;
                        det bevilligede han mig, men under Bevogtning af en Husar. Da jeg aabnede
                        Døren ind til min Kone, blev hun forfærdet og tilligemed glad, at jeg var
                        sluppet saa godt fra det; hun vidste ikke, at jeg var kommet til Dybbøl, hun troede, at jeg
                        endnu var i Fredericia. Indkvarteringen, som hun havde, stormede omkring mig
                        og sagde, at nu var jeg fri, thi Slesvigerne bliver straks hjempermitterede.
                        Husaren tillod mig ikke længere Tid at blive, jeg maatte afsted igen for at
                        komme sammen med de andre ved den anden Ende af Byen. Vi blev til Graasten
                        ført og blev opstillede paa Slotspladsen, der blev Poster opstillede rundt
                        om os, for at vi ikke skulde løbe bort. Der blev en Dør aabnet paa Slottet,
                        og vi blev inddrevet i et stort Rum som en Flok Kreaturer. De troede maaske,
                        at vi efter en saadan Dags Anstrængelse nok kunde være sulten, og fik vi
                        hver af os et Stykke Flæsk og et Stykke Brød udleveret; da vi havde spist,
                        gik Udplyndringen for sig, hvem der havde flere end et Par Støvler tog de
                        Resten, Undermunderingstøjet og alt, hvad vi havde, tog de fra os, saa at
                        vor hele Beklædning kun bestod af en Vaabenfrakke, et Par Bukser og en
                        Felthue foruden Skjorte, Strømper og Støvler, som vi havde paa. Endnu har
                        jeg ikke min Tornyster afleveret, og i et afsides Hjørne aabnede jeg den,
                        jeg trak mine Bukser af og tog de hvide Bukser underneden, ligeledes Frakken
                        og tog den hvide Trøje under. Nu har jeg godt Undertøj paa, et Par gode
                        Underbukser har jeg, før jeg tog de hvide paa, og en god ulden og linned
                        Skjorte har jeg ogsaa paa. Den 19. blev vi atter under Bevogtning ført til
                        Flensborg. Den 20. om Morgenen da vi troede, at vi skulde hjempermitteres,
                        blev vi ført til Jernbanegaarden og opstillet der i to Geledder, og de meddelte OS, al herfra blev vi
                        ikke Kassematter, hvor vi skal have vores Boliger. Den 24. fik vi uddelt Lønning,
                        som bestod af smaa firekantede Stykker Pap med et Segl paa lydende paa 9
                        Pfennig, der blev os sagt, at vi kunde betale med dem til en Kone, som kom
                        med Kaffe til os om Morgenen og for Vaskning, som samme Kone skulde gøre. Om
                        Middagen blev vi ført hen paa Kasernen for at spise; vi fik kogte Bønner,
                        som vi just ikke holdt saa meget af. Da vi havde spist af dem, hvad vi
                        kunde, kun omtrent ⅓ Part af den Portion, som vi fik, spurgte Officererne
                            [de prøjsiske], om vi ikke kunde spise mere
                        deraf. Vi mente, at det var ikke saa godt at spise saa meget paa en Gang, da
                        hellere en Gang tiere. De sagde, at deres Folk nok kunde have en saadan
                        Portion. For at blive fri for saadan en Kost androg vi paa om at faa
                        Tilladelse til at lave vor Mad selv, og som blev os bevilliget, der blev en
                        Sum Penge sat for hver Dag, vi maatte faa, og saa kan vi købe, hvad vi
                        lyster. Den 25. om Morgenen Kl. 6 blev vi ført hen til Kasernen og blev
                        opstillet der tillige med dem, der ligger paa Kasernen, og under Bevogtning
                        marcherede vi et godt Stykke uden for Byen, hvor der er forfaldne
                        Fæstningsværker; der var tilført Spader, Skovler og Trillebøre, og nu kom vi
                        til at arbejde; disse Fæstningsværker skulde vi sløjfe. Det er ikke noget
                        rart Arbejde, det gaar ogsaa noget trevent; Kl. 11 blev vi fri og marcherede
                        hjem igen. I Eftermiddag er vi fri og kan holde os saa lystige i Voldgravene
                        som vi vil, kuns skal vi pudse vores Tøj. Lige herved gaar en Bro over
                        Gravene, her er saa mange Folk sammenstimlede, som Broen kan rumme, for at se og overbevise
                        dem selv om, at die Daner ogsaa ligner Mennesker. Vi samlede os lidt fra
                        Broen, for at de rigtig kunde tage os i Øjesyn, og gerne vil de tale med os.
                        De kaster ned til os saa mange Slags Ting: Kager, Cigarer, Morgensko, hejser
                        Brændevinsflasker ned i et Baand og mange andre Ting; vi løber omkring
                        ligesom nogle galne Drenge for først at faa fat paa det. Den 26. var en Del
                        af os sammen med en [prøjsisk] Løjtnant B., som har
                        Kommandoen over os, en Spaseretur ude paa Landet, han nævnte os Navnene paa
                        de forskellige Bjærge, som ligger Østen og Syden for Byen. Der berettes nu vidtløftigt, hvorledes Fortælleren kommer
                            fra Tordarbejde til Snedkeri paa «et kongeligt
                            Værksted», hvor han med nogle ligestillede
                            skaber sig en lille Biindtægt ved at lave dels Trætøfler, til hvilke
                        de« tog Træet uden Tilladelse », dels Spadserestokke
                            af Egespir, som deres prøjsiske Sergent giver dem Lov til at skære i
                            Byens Plantage. Tiden gaar iøvrigt, som den kan bedst, under jævnt godt
                            Humør.— Af karakteristiske, mindre Afsnit videre
                            i Dagbogen kan anføres:Den I. Maj om Morgenen Kl. 8 stillede vi til Renhedsparade, Løjtnanten skulde
                        efterse os. Da han gik langs foran Fronten, standsede han foran den
                        Cigarmager, som samtidig med mig blev fangentaget og som havde fæstet en
                        slesvig-holstensk Kokarde i sin Felthue, han spurgte ham, hvilket Folk han
                        havde kæmpet for. De danske, sagde Cigarmageren. Jeg kunde se paa
                        Løjtnanten, at han blev vred: Hvad er det for en Kokarde, De der har i Deres Hue; den tilhører jo ikke
                        den Uniform, som De har paa, og hvorfor jeg nu strengt befaler Dem at
                        borttage denne Kokarde og forskaffe Dem den rette som hører til Uniformen.
                        Jeg blev fornøjet over den Maade, hvorpaa Løjtnanten gik frem imod ham,
                        skønt denne Straf endnu er lille, saa har jeg dog faaet mig lidt hævnet.Den 4. var vi ude at spadsere, vi gik igennem Landsbyen Zysseldorf, hvor der
                        i Nærheden paa en Høj er et lille Kapel, hvor katolske vejfarende gaar hen
                        og tilbeder Helgenbillederne. Den 5. kom Løjtnanten til os i Værkstedet og
                        talte med os, om vi kunde anlægge en Keglebane, thi saa vilde han købe
                        Keglerne og Kuglerne, og Brædderne til Banen vilde han lade sende ned i
                        Gravene til os. I Eftermiddag kom Brædderne til Banen, og vi har allerede
                        begyndt at anlægge den. Den 9. blev en dansk Fange, som har ligget her paa
                        Lazarettet, begravet, han var fra Sjælland og havde Kone og 5 Børn hjemme,
                        alle vi andre Fanger var med i Ligfølget, vi blev ført under Kommando af
                        prøjssiske Officerer fra Lazarettet til Kirkegaarden. Kisten var prydet med
                        grønt, røde og hvide Roser og en lille dansk Fane, som vi fik Tilladelse til
                        at anskaffe, var heftet paa Kisten. Musiken, II Mand stærk, spillede fra
                        Lazarettet igennem Byen til Graven, da Kisten var nedsænket, holdt Præsten
                        en Tale og kastede 3 Haandfulde Jord i Graven; derefter fulgte Kommandanten,
                        Officererne og hele Ligfølget baade Militære og Civile som ogsaa kastede 3
                        Haandfulde Jord i Graven.Den 15., første Pintsedag, var jeg og 3 Mand til og en prøjsisk Soldat en
                        Spadseretur inde i Byen, vi var inde paa den evangeliske Kirkegaard, der var
                        flere Folk tilstede, de førte os rundt paa Kirkegaarden, og da vi kom til
                        den østre Ende paa Kirken, saa vi en stor indhegnet Begravelse. Folkene
                        fortalte os om dennes Erindring. Det var i 1848, sagde de, da der næsten var
                        Revolution over hele Prøjssen, blev der befalet fra Ministeriet, at der i
                        enhver Stad skulde oprettes en Borgerbevæbning, som skulde have
                        Vaabenøvelser for at tæmme Pøbelen ifald der skulde blive Oprør. En Major
                        havde kommandoen over Borgerbevæbningen. Kommandanten var en Franskmand og
                        var ondskabsfuld. En Dag havde Majoren allarmeret Borgerbevæbningen for
                        Oprørs Skyld, da Kommandanten fik det at vide, vilde han forbyde det, men
                        alligevel stillede Borgerbevæbningen. Da en Del Pøbel samledes omkring hans
                        Hus, blev han opfarende, løb til Kasernen og kommanderede Militæret til
                        Vaaben og befalede dem til at skyde paa Borgerne. Der blev en stor Del
                        saarede, og II Mand blev skudt død paa Stedet, hvorfor de her ligger
                        begravede og indhegnet paa denne Plet Jord til en Erindring. Organisten var
                        ogsaa der til Stede, han tilbød os, hvis vi havde Lyst til at tage Kirkens
                        indvendige Dele i Øjesyn, saa vilde han lukke Døren op, at vi kunne gaa
                        derind, han viste os alle de indvendige Dele i Kirken og tilsidst spillede
                        han en halv Timestid paa Orgelet.Den 17. Juli. Idag var jeg og 3 Mand til og en prøjsisk Tambour ude paa
                        Landet i en By, som hedder Schönbrunn, der var vi ogsaa i en Kro, hvor der
                        afholdes Dans, vi fik ikke saa faa Rummer at drikke, thi den
                        Kartoffelbrændevin, de her har, er næsten ikke til at drikke, især da vi er
                        vante til den danske Brændevin. Vi fik Munden lidt paa Gled og nysgerrige
                        var de nok, de fulgte os som en Flok Hunde hvor vi gik hen for at høre, hvad
                        vi fortalte. Ved et Vink til hverandre skildte vi os fra hinanden i
                        Dansesalen, og enhver af os blev omringet af 2—3 Geledder, alt blev stille
                        som i en Kirke, der stod vi og pludrede op paa tysk, saa godt som vi kunde,
                        vi fortalte dem en hel Del fra Felten og for at faa det godt afmønstret,
                        maatte der ogsaa Fabel der imellem, det var svært at slippe løs fra dem, men
                        Tiden var kommen, at vi skulde hjem. Tambouren havde faaet temmelig meget at
                        drikke, han vilde nødig derfra, men vi fik ham dog med. Det gik kun langsomt
                        hjemad, thi han kunde ikke komme overens med de mange Rummer, som han havde
                        nydt. Vi kom en halv Time for sent hjem, og da Tambouren meldte os tilbage,
                        blev han overdænget med en hel Del Skældsord, og at han skulde have 3 Dages
                        Arrest. Den 19. Juli. Skønt vi hverken er historiske Forfattere eller
                        Digtere, saa vil jeg dog idag nedskrive her i min Bog en Sang, som vi selv
                        har lavet os:Mel.: Mit fulde Glas og Sangens raske Toner.I vor Ungdoms Tid vi sagtens kunde tjeneSom Militær med Munterhed,Ej nogen Sorg der var for os derhjemme,Der taltes ej om Fjendtlighed.Da alting gik i Fred og RoI Landet Slesvig hvor vi bo.Hvad sker, vort Land til Fejde sig udruster,Forstærkmænd maa til Gevær,I København enhver sig maatte meldeOg drage bort fra sine kærFra Kone og fra Børne smaa,Vi maatte ufortøvet gaa.Til Frederits vi kommanderet bleve,Dengang hvad der nu hører til,Vi inddelt blev til Regimenter flere,Og vi jo kom til tyvende.Ja, da vi først indskreven blev,Vi maatte med, hvor det ret kneb.Det var i Marts, den ottende vi skreve,Paa Forpost stod vort Kompagni,Da vores Poster de angrebne bleve.Ved Tavle og ved KrybelyDa maatte vi tilbage gaaTil Frederits, hvor vi saa laa.I Sne og Slud vi gik i elleve Dage,Indtil vi skrev den nittende,Om Morgenen vi saa i store SkareImod os frem kom Prøjsserne,En voldsom Kamp begyndte da,Vi maatte lidt tilbage gaa.I Ild vi var den hele Dag igenem,Indtil det blev den mørke Nat.Vi Stilling tog bag Møgbunkerne tilsammenUdmattede men uforsagt,Derefter da i Dage toBombarderet blev fik ingen Ro.Til Als vi kom i Nattens skumle MørkeMed freidigt Mod og Munterhed,Kanonens Klang fra Dybbøl der vi hørte,Vi havde der Opmærksomhed1 Dage tre i SkandserneStor Fare for Granaterne.Det var April, den attende der skreves,Reserver stod vi denne Dag,Da Skandserne af Prøjsserne angrebes,Ja, mange faldt i dette Slag,Thi Kugler og GranaterneOmkring os faldt som Regn det Sted.Der kommanderes da at retirereAf yderst Kraft til Sønderborg,Den Dag saa let forglemmes ikke mere,Derefter fulgte mangen Sorg,Thi mange har Familie,Som der fandt deres Hvilested.Vi fangen blev da de kom os i Flanke,Umuligt var at komme bort,Afvæbnet blev vi alle der bag GærdeAf Prøjsserne i Tiden kort,Vi ført saa blev til Flensborgs By,Der nød vi Gæstfrihed paany.Med Toget vi til Staden Schweidnitz komme,En Stad som er i Slesien,Gud give, at den Tid den snart er omme,At vi herfra kan rejse hjemEnhver især til sine Kær,Omfavne dem som hjemme er.Vor Bolig Kassematter under JordenVi Digtere jo ikke er,Til Tidsfordriv nu efter Kampens TordenDen Sang af os førfattet er;Vi slutte da med et Hurra,Vort Slesvig længe leve maa!Denne Vise har vi selv gjort, som Jeppe paa Bjerget sagde til Jakob Skomager.Den 31. Tuli anføres:... jeg blev indbudt af en Familie i Byen til Middag. Manden hedder K., han
                        ejer et stort Hus, og i hans Forretning er der sysselsat 30 Fruentimmer med
                        at lave Tøjblomster til Potseriet [tyske Putz= Modepynt]. Hver Søndag har dette Familie en af de
                        danske Fanger indbudt til Middag, men vil gerne have en der kan tale lidt
                        Tysk. Jeg blev meget godt beværtet med Spise og Drikke og om Fftermiddagen
                        var han med mig ude at spasere, vi var paa flere Sommerforlystelsessteder,
                        hvor han viste sig imødekommen over for mig. Han fortalte mig Aarsagen
                        hvorfor han bespiste en af de danske Fanger hver Søndag. Han har nemlig en
                        Søn, som er Soldat, og som nu ligger i Slesvig, han har ogsaa lagt i
                        Jylland, og efter det, som han har skreven, forklarede han mig, at hvor han
                        har ligget i Kvarter, har Folkene været saa gode og omhyggelige for ham,
                        hvorfor han nu vilde gengælde det hos os. Om Aftenen ledsagede han mig hjem
                        igen.Endelig kommer da d. 16. August den hyppigt omtalte
                            prøjsiske Løjtnant B. til«de 6 Slesvigere, som endnu er tilbage»
                            og befaler dem at faa Tøjet«ordnet og vor
                        Uniform og Støvler godt pudset, thi i Aften skal I rejse. Efter at
                        Kommandoordet Einsteigen var kommanderet, steg vi ind i en Jernbanevogn. Da
                        Toget gik af, gav vi Løjtnant B. 3 kraftige Hurraer. Den 17. om Formiddagen
                        K1. 10 kom vi til Berlin.
                        Fra Banegaarden marcherede vi igennem Neue Friederichstrasse, hvor der
                        ligger en Kirke til venstre og fransk Kasernen til højre, derfra igennem
                        Königstrasse hvor der er en stor Plads, og tilhøjre ligger 2 Slotter en
                        Lustgaard og et Musæum, derfra unter den Linden hvor der tilhøjre ligger et
                        Tøjhus og et Universitet, til venstre Kronprindsens Slot og Kommandantskabet
                        og den kongelige Plads. Derfra igennem Wilhelmsstrasze hvor Brandenburger-
                        og Leipziger-Porte ligger til højre og Prins Karls Slot til venstre, derfra
                        ud til den Potsdamer Banegaard. Da vi marcherede igennem Byen, havde jeg et
                        lille Stykke Papir, hvorpaa jeg aftegnede disse Gader, som vi passerede,
                        samt Bygninger og Pladser med Navne, men som jeg ikke kan paastaa, at det er
                        fuldstændig nøjagtig. Først«d. 20. August, Kl. 7 om
                        Morgenen» er den vidt berejste Mand vendt tilbage igen
                            til sit Hjem.— Der var dem af hans Kammerater,
                            som naaede endnu længere omkring, idet de kom helt ned til Salzburg,
                            Theresienstadt i Böhmcn, Comorn i Ungarn og andre østrigske Fæstninger.
                            Optegnelserne herfra er af ganske lignende Art som de fra Prøjsen; det
                            fremmedartede i Stæderne, i Naturen og Agerbruget interesserer dem her
                            som i Holsten og Prøjsen; med Levemaaden synes de bedre tilfredse end i
                            Prøjsen og udtaler sig gennemgaaende meget rosende om de østerrigske
                            Militærautoriteters og Befolkningers venlige Holdning overfor dem.«Det første, vi saà de østerrigske Soldater», skriverf. Eks.
                            en 29aarig, gift Husmand i 22. Infreg.,«forekom det os, at de saà
                        saa barbariske ud, men det havde vist sig, at de til fulde er lige saa
                        flinke som de prøjsiske». Og han siger om sit Ophold i
                            Theresienstadt:«Vi har det meget godt i denne vor Fangenskab, ja vi
                        kan næsten ikke forestille os som Fanger efter den Frihed, vi har .. vores
                        Forplejning er ogsaa meget god, eftersom det var i Prøjsen». Og da de omsider i August Maaned skal hjem til
                        Danmark«marcherede vi ud af Fæstningen under en umaadelig Menneskemasse
                        og fuld Musik ud til Jernbanen, og Kl. 3½ rullede vi af Sted under et
                        rungende Hurra af alle de til Stede værende». —Blandt de sammenhængende Rækker af Breve fra
                            Bondesoldater fortjener en Serie paa 33 Stykker, skrevne af en 23aarig
                            Parcellistsøn fra Stevns, menig i 4.. Infreg. særlig Opmærksomhed.
                            Brevene strækker sig nemlig lige fra Rekruttiden i Forsommeren 1863, og
                            indtil hans Regiment efter Krigens Ophør er kommen til Sjælland i
                            Efteraaret 1864.Det har sin store Interesse at følge deres skiftende
                            Grundtone, alt eftersom Soldaten fra den fredelige Garnisons- og
                            Manøvretjeneste kommer ud i en for hver Dag heftigere Granatregn og
                            derpaa atter vender tilbage til rolige Forhold.— Alle Brevene er skrevne til hans:«Kære Forældre og Broder.»De første Breve er fulde af ægte Rekrutpassiar; i Tuni
                            Maancd 1863 hedder det:... naar vi saa kommer ind paa Fælleden, som vi kalder den, er der 3 Bakker
                        af samme Størrelse. Her kan
                        de pine os for Alvor; thi naar vi ikke marcherer, som de vil have det, saa
                        maa vi løbe op af det stejleste, de kan hitte, og den ene Bakke er saa stejl
                        paa den ene Side, at man daarlig kan gaa op ad den, end sige at løbe, men
                        det hjælper ikke, naar de bliver gale i Hovedet. Dog kan jeg sige, at vi har
                        ingen Nød haft ved første Kompagni fremfor de ved andet og tredje, ved
                        fjerde haver de det ogsaa ganske godt, men ved andet Kompagni haver de for
                        det meste Strafexercits hver Dag; deres Løjtnant var gaaet op og efterset
                        Stuen, som de ligger paa, i Søndags Nat med Lygte i Haanden ... Det hedder
                        sig jo rigtignok at passe paa og ikke træde over Skriften her; men det kan
                        man nok ogsaa passe, naar man vil, thi det er gørelige Ting altsammen, naar
                        blot man er ved Helsen, og det er jeg Gud ske Lov nu for Tiden, og har været
                        det, siden vi kom. Alting gaar saaiedes særdeles godt for mig, jeg lærer alt
                        med Lethed og staar mig godt med mine Ben. Vi bliver heller ikke skældt ud
                        ved vores Kompagni, naar det ikke er altfor store Dosmerhoveder ... Vi er
                        heller ikke forbluffede, nogen af os, og naar vi kommer saa vidt, at vi skal
                        hjem at more Pigerne der hjemme i K. igen, saa vil I ogsaa faa at se, der er
                        bleven Liv i os fremfor før ... Jeg haver jo sagt Eder, at jeg er ved en god
                        Helsen og ved et godt Mod. Endnu inden Skoletiden er
                            omme, er der Marked i Eckernfördc:«det var ligesom Storehedinge
                        eller Køge Marked, og det var endda næsten skrappere med Telter og
                        Karuselbaner, Dans og Lystighed». Den Dag«begyndte
                        Dansen paa Bulerne om Formiddagen Kl. 8 à 9 og vedblev til langt ud paa
                        Natten» men Søren«skulde være hjemme Kl. 9;» det trøster ham imidlertid, at han allerede«har da
                        prøvet at valse med de tyske Piger; her er kun enkelte, som er saa raske som
                        de sjællandske til at danse, men her er dog nogle raske imellem, og i
                        Stadsen overgaar de langt de sjællandske, thi de er som Jomfruer allesammen,
                        og naar man møder dem paa Gaden, kender man ikke Forskel paa Tjenestepiger
                        og Jomfruer. Nu har vi jo faaet overstaaet Skoletiden, og det er, som vi er
                        kommet ind i et andet Liv, efter hvad det var de sidste 14 Dage, vi gik paa
                        Skolen, thi der hafte de nær taget Skindet af os, men nu haver vi det ogsaa
                        godt ... Nu er de gamle kommen imellem os, og de kender bedre, hvordan hun
                        skal tages, for at ikke Sveden skal pine ud. Den 28. var jeg i Slesvig at
                        besøge Niels Pda jeg kom, fik jeg snart mange Bekendre hjemad fra ... men
                        især morede jeg og Niels og hans Rejsekammerat os med at se os omkring; vi
                        var ude hos et Par L— [scorta] at faa Punch
                        tilligemed flere, hele Huset var fuld af Folk, og her var et farlig Sjov med
                        disse Tingester, de baade kyssede og klappede os, dansede og sprank, saa
                        Skørterne røg næsten til Loftet, men de fik alligevel ingen Liebhavere mens
                        vi var der. Vi var omkring i Byen at se os om alle Vegne, og da jeg gik hjem
                        om Aftenen, var jeg og Niels ude at se Hadeby Kirke, den ligger imellem
                        Eckernförde og Slesvig lidt udenfor Slesvig. Det er den første kristne
                        Kirke, som blev bygget i Danmark, og den er bygget eller muret af bare store
                        Graasten... Niels siger, ligesom jeg, at det er et munter Liv at tjene Kongen, naar
                        man haver lidt til Hjælp at leve af. I Slutningen af
                            August Maaned gaar der«8 Underofficerer af vores til Odense for at
                        lære Rekruter af dem, som nu er indkaldt. De sagde, inden de rejste, de
                        skulde nok vække disse Frispillere op at se [et fra
                            Marineargot stammende Udtryk] ... men jeg siger ligesom Niels, at
                        de kan have godt af at faa rettet Ryggen lidt lige saa vel som vi andre,
                        ...» For sit eget vedkommende beretter Søren at«vi
                        har 13 Spillemænd, som blæser for os hver Dag, naar vi gaar baade hjem og ud
                        paa Fælleden, samt naar vi holder Hvil. Det er nok lidt strengt for os om
                        Dagen nu med det meget Renderi, som vi har engang imellem, men det er ikke
                        kedsom for os, thi Musiken opliver os for Alvor. Den 20.
                            September«skal vi have Revymarch for Hans Majestæt Kong Frederik d.
                        7de. Han var ude at se paa os igaar tillige med Grevinde Danner, som han er
                        viet til med den venstre Haand, samt hele deres kongelige Følge; der var
                        Officerer til Stede af alle Vaabenarter, og den unge Prinds, som skal være
                        Konge, naar Frederik døer, han var ogsaa tilstede her. Han er nok kun 20 Aar
                        gammel, han bærer Majordistinktioner og er en meget smuk Person. Kongen
                        havde oprejst sin Spisetelt tæt ved 4. Bat., hvor vi holdt Hvil, og
                        Brigademusiken spillede, mens de spiste; den bestaar af 25 Mand med
                        Klarinetter, Fløjter, Trommer og Horn af alle Slags samt en Stabshornist,
                        som staar og slaar Takten med en lang, sølvbeslaaet Stok i Haanden, han er
                        den 26de. Denne Musik har spillet hver Dag for os i Manøvretiden, naar vi haver holdt
                        Hvil. Kongen haver købt Cigar til hele Armeen, som her er samlet, og vi fik
                        hver af os fire ved vores Bataillon, og det har de formodentlig faaet ved
                        alle de andre Batailloner ogsaa. Det er blevet til mange Penge ... Det har
                        ellers været et meget daarligt Vejr, thi det har regnet hver Dag uden de
                        første to Dage, og vi har gaaet i Pløre og Pladder til Knæerne, men der har
                        immer været Liv alligevel, og jeg har haft en særdeles god Helbred, og har
                        Gud ske Lov endnu. I Oktober Maaned fortæller han om det
                            sidste Marked i Eckernfördc:«I kan tro, jeg morede mig godt der.
                        Jeg gik paa Dansebulen Kl. II om Formiddagen og var der saa til Kl. 9 om
                        Aftenen. Jeg har aldrig moret mig bedre derhjemme, end jeg morede mig med de
                        tyske Piger, thi der var mange nydelige Damer til at danse. Og i Tirsdags
                        var det jo Kongens Geborsdag, der maatte hele Bataillonen stille om
                        Formiddagen for at skrige Hurra for ham; det var det hele, vi bestilte den
                        Dag, og om Aftenen var der fri Dans for alle Soldaterne. Et Brev følger ogsaa til Skolelæreren i hans Hjemstavn, hvori Søren bl.
                            a. takker ham, fordi han har lært at skrive saa godt, som han virkelig
                            ogsaa har det, thi«her er saa mange, som ikke kan læse deres Breve
                        langt mindre skrive et Brev, og det er jo dog ikke godt; thi man kan jo ikke
                        altid stole paa de andre. Jeg vil derfor i disse simple Linier bringe Dem
                        min inderligste Tak, fordi jeg saaledes af Dem har lært at bruge en Pen, at
                        jeg ikke behøver at aabenbare min Mening for nogen, naar jeg vil have
                        optegnet et Par Ord.»Slutningen af Oktober bringer de første Rygter om
                        Krig:«Det lader næsten, som om vi skulde have Krig, siden at Armeen
                        saaledes bliver sat paa Krigsfod; men I skal ikke sørge, thi vi sørger jo
                        ikke, nogen af os, men vi er parat til at tage imod dem, naar de kommer, de
                        tyske Rakkerpukler; men jeg tror heller ikke, at det vil blive til Alvor
                        førend til Foraaret, saa mener rigtignok Officererne, at det gaar ikke over
                        længer, og det er maaske ogsaa nok trolig. Men saa er det godt, at man ikke
                        har andet at sørge for end sig selv!» Søren trøster i
                            November og December Manned Forældrene med at«bliver der ogsaa
                        Krig, saa bliver de ikke skudt eller saarede, alle dem, som kommer med,
                        dette skal man trøste sig med, og hvis ikke min Tid er ude, saa lever jeg
                        nok at komme hjem til Eder igen. Og skal jeg ogsaa falde, saa har jeg jo
                        heller ikke uden mig selv at sørge for, og det er jo ikke engang sikkert, at
                        der bliver Krig, fordi det ser lidt galt ud i Øjeblikket.» Forældrene skal ikke«græde over mig derhjemme .. jeg
                        er ved en god Helbred og ved et godt Mod ... I skal ikke rette Eder efter
                        Aviserne derhjemme, ej heller efter Folkesnak, thi det er tidsnok at sørge,
                        naar det bliver til Alvor.»4. Regiment har i Tanuar Præsentation i Frederikstad for
                            Kong Christian den Niende:«I Dag har vores nye Konge besøgt os. Han
                        sagde, at det var ham en stor Glæde at se, at vi var saa glade og muntre,
                        han takkede os for den venlige Maade, som vi tog imod ham paa. Han sagde
                        saa, at hver Mand skulde have dobbelt Lønning for i Dag over det, at vi var
                        saa flinke til at raabe Hurra for ham. Han havde kun en ligefrem lyseblaa Felthue paa. Det
                        er en meget stor Mand og har et nydelig sort Skæg og en smuk Krop, han er
                        meget smukkere end Frederik d. 7de. Jeg har vel næsten kyset Eder, men I
                        skal ikke sørge for mig, thi jeg er ved en god Helbred, og nu er der først
                        kommen Mod i os, nu vi kan se vor Fjende til hver Dag. Men vi maa jo ikke
                        røre dem, ellers havde de faaet vores graa Ærter at smage for længe siden.
                        Jeg tænker ikke, at vi kommer til at hugge sammen med dem, saalænge Kulden
                        er saa streng, og det gaar maaske over imidlertid med det hele, som ogsaa
                        var det bedste. Ingen ved, hvad det bliver til med Krigen endnu, thi det er
                        Stormagterne, at det kommer an paa med det hele.»Krigen begynder, og det hedder d. 10. Februar:«Det er
                        rigtignok kun en daarlig Fastelavn for os herovre i Aar, men det gør intet
                        til Sagen, naar blot man er ved Helsen, saa er der immer Liv, og aldrig
                        kedsomt her iblandt os Smaa-Nielser .. Jeg kan vel nok tænke, at det gaar
                        endda værre med Krigen derhjemme end herovre, det vil sige med Snakken,
                        skønt nu i den sidste Tid har det gaaet saadan temmelig rask herovre, med at
                        hugge væk paa Tyskerne. Jeg har dog Gud ske Lov hyttet mig med at se til
                        endnu paa denne Anstalt, men der er ikke faa, som har maattet ofre Livet
                        allerede, men jeg tænker ogsaa, at det er forbi nu med det samme.
                        Stormagterne har givet os Ordre til at forlade Danevirkestillingen straks
                        tillige med hele Slesvig, og dette har vi ogsaa gjort ... Fredag Aften, K1.
                        6½, marcherede vi fra Frederiksstad, uden at nogen vidste, hvad vi skulde.
                        Vi mente allesammen, at vi
                        skulde ud i Slag med Prøjserne. Vi gik derfor med et godt Mod, og vi vilde
                        synge, men det blev strengt forbudt os, men ingen sagde os hvorfor. Vi
                        marcherede saaledes den ganske Nat uden at vide hvorhen. Endelig hørte vi,
                        da det blev Dag, at Officererne spurgte efter, hvor langt der var til
                        Flensborg, saa dømte vi, at vi skulde dertil ... Lad mig se, at I sørger ej
                        for mig, thi nu ligger jeg hos de alsiske Møer og er i god Forvaring for
                        Prøjserne, blot Gud vil unde mig Helsen, og jeg har et Par Skilling, kan jeg
                        ingen Nød have.» Fra Kjær paa Als trøster han atter
                            Forældrene i et langt Brev, der er indledet med en Afskrift af den
                            Strandbergske Vise:«Hilsen fra Jens til dem derhjemme,» og som for Resten supplerer Betragtningerne fra det
                            forrige og nøjagtigt skildrer Tjenestegangen ved Dybbøl og paa Als. Det
                            ender med:«Lad mig nu se, at I er ved et godt Mod derhjemme. Vil
                        Gud bevare mig, kan han lige saa godt holde sin Haand over mig her iblandt
                        Fjendens Kugler, som dersom jeg var hjemme hos Eder. Med dette Haab vil vi
                        trøste hverandre. Og i denne Tro vil jeg dristig møde alt, hvad der
                        udfordres af mig .. Vil Gud, skal I snart høre fra mig igen.» —Den5. Marts bliver der for første
                            Gang fyret efter Søren. Han er paa Arbejdskommando, hvor han og
                            Kammeraterne ser«de første Prøjsere eller Østerrigere. Jeg tror
                        nok, at det var Østerrigere, thi de havde hvide Chakoter paa Hovedet. Vi
                        stod længe og saa paa dem, thi vi kunde godt se paa de hvide Hoveder, at det
                        var Fjenden, som vilde snige sig frem og i Færd med os, eller ogsaa liste
                        sig ind og tage vor yderste
                        Forpost paa hin Side af Sundet. Vi var til al Lykke forsigtig nok, og krøb
                        ned og dækkede os bag Skansen, som vi arbejdede paa, for vi frygtede for, at
                        det var nok os, de havde i Kikkerten. Det slog heller ikke fejl; jeg var
                        næppe kommet ned i Graven og kigede efter dem, førend Kuglerne peb om Ørene
                        paa os og ramte i Skansen, hvor vi arbejdede, saa Pløren røg om Ørene paa
                        os, dog uden at træffe nogen, skønt de var dumdristige nok, somme af dem, og
                        vilde ikke dække dem. Vi fik ikke bestilt meget, for det varede ikke ret
                        længe, førend at der kom nogle andre, som skød igen paa os ... Søren ender dette Brev, hvori hans første Fare skildres,
                            med:«Jeg vil skrive et Par Vers her, som jeg vil antage, at I vil
                        finde Behag i». Og der følger tre Vers, af hvilke det
                            sidste lyder:Jeg beder, at Herren vil være med migOg uskadt mig føre tilbage,Og om jeg skal dø i den blodige Krig,Min Sjæl han til Himlen vil tage.Saa lever jeg fro i Bøn og i Tro,Guds Engle mig stedse ledsage.Den 18. Marts har han deltaget i den større
                            Forpostfægtning, hvori 4. Reg. var engageret, og hans
                        Kompagni«mistede 26 Mand ... De angreb os straks paa hele Linjen, og nu
                        gik det løs for Alvor; her kom vi i Slag ved 4. Regiment, fordi vi hidtil
                        havde hyttet os. Slaget begyndte Kl. 9½ og varede til Solens Nedgang». To Dage efter«maatte vi ud i en af Skanserne om
                        Natten og arbejde og være i Løbegravene den næste Dag. Denne Dag kom der henved 500 Granater ind til
                        os, dog uden at gøre større Skade ... jeg er ved en god Helbred samt har
                        sunde og friske Lemmer og endnu, hvad der er det vigtigste af alt, er i
                        Besiddelse af Livet. Dette er noget, som man maa skønne paa for Alvor i
                        denne farefulde Tid, som vi lever i herovre. Derfor maa man ikke heller
                        forglemme at love og prise Gud ..» Efter Sønderborgs
                            Bombardement skriver Søren d. 3. April et længere Brev, hvori han først
                            beder Forældrene endelig besvare hans Breve:... Jeg drager mig jo
                        noget i at skrive, førend jeg hører noget igen fra Eder; thi jeg véd vel, at
                        I har ikke mange Nyheder at fortælle mig, men naar jeg hører, at I er ved
                        Helsen og har godt Arbejde, er det mig ogsaa nok at høre, men naar jeg slet
                        ikke faar Svar, véd jeg ikke, om at I har bekommet mine Breve, eller de er
                        gaaede fejl ...» Og han fortsætter om de nu hjemløse
                            Indbyggere i Sønderborg:«Det er rigtignok en sørgelig Tid for disse
                        stakkels Indbyggere herovre. Det er galt nok for os andre, men det er værre
                        for dem, thi det er ikke nok, at de maa forlade deres Ejendomme, men de ere
                        lige saa udsatte for at miste Liv og Lemmer som vi andre, førend de kommer
                        ud af Byen. Man maa jo bede til Gud for disse stakkels Mennesker, at han vil
                        styrke og trøste dem i denne Trængselens Tid, som det efter hans Visdom har
                        behaget ham at lade komme over dem og os alle i Danmark. Man maa jo bede
                        til, at det snart maatte faa en Ende med denne haarde Plage, som for Tiden
                        hjemsøger Danmark og dets Sønner, hvis det er Guds Vilje, at der snart ikke
                        mere Blod skal opofres for vor retfærdige Sag, som vi efter vor Forstand kalder, at vi strider for.
                        Men om ogsaa at Sagen synes retfærdig for vore Øjne, er det dog vanskeligt
                        at sige, den er retfærdig for Gud og derfor stole paa, at han vil give os
                        Sejr. Englænderne sagde jo selv i Aaret 1807, at de gjorde stor Uret mod
                        Danmark, da de bombarderede København og tog vor Flaade, men Gud tillod dog,
                        at det skete alligevel, thi han har haft forudset, at det var til Gavn for
                        det danske Folk. Vi véd jo, at i Josephs Tid under Kong Pharao sendte Gud
                        syv frugtbare Aar, for at der kunde samles Forraad til de 7 ufrugtbare Aar,
                        som han indsaa at være til Gavn at sende det jødiske Folk, da det vilde
                        tjene til at opvække deres Længsel efter Himlen. Saaledes har nu ogsaa vi
                        her i Danmark levet i en Række af glimrende Aar siden sidste Krig, i hvilken
                        Tid at Bondens Ager har baaret rige Frugter, og Arbejdsmanden har haft godt
                        Arbejde og god Fortjeneste, men dette er ogsaa unægtelig, at det jo ogsaa
                        har givet Anledning til, at Hovmod og Forfængelighed mange Steder har næsten
                        taget Overhaand. Derfor maa Gud nu sende os disse Tider for at vække vore
                        Tanker op af Søvne og minde os om, at det er ham, som baade sender os de
                        gode og de onde Tider og styrer saavel de store Nationer som hvert enkelt
                        Menneskes Kaar. Og det kan vist ikke nægtes, at siden Fjendtlighederne
                        begyndte, har Folk, som før tænkte kun paa det daglige og timelige og
                        sjælden paa Gud, nu henvendt deres Bønner og opsende deres Sukke til Gud, da
                        de nu indser, at der er ingen andre, som kan gøre Ende paa denne Elendighed
                        uden ham, den almægtige.
                        Lader os derfor henstille til hans behagelige Vilje, hvorlænge at Krigen
                        skal vare, og hvo Sejren skal tilhøre, og lad os ikke alene bede for os
                        selv, men ogsaa for vore Fjender, thi de gøre kun deres Pligt ligesom vi
                        andre ... I skal ikke sørge for mig, kære Forældre, thi jeg venter, at Gud
                        vil nok spare mig, saa vi kan ses med sunde og friske Lemmer endnu engang;
                        hvis ikke det er Guds Vilje, maa man finde sig deri og bære Skæbnen med
                        Taalmodighed og trøste os ved, at alle Ting skal tjene dem til Gode, som
                        elske Gud, og at Herren paalægger ingen større Sorg, end han selv vil give
                        dem Kraft til at bære den. Hermed være mit Brev sluttet for denne Gang med
                        tusinde kærlige Hilsener til Eder alle ..Under den stedse heftigere Beskydning af Dybbølstillingen,
                            medens«det er blevet den ene Dag værre end den anden», takker Søren d. 12. April for et Brev fra Forældrene og
                            udtaler sin Glæde over, at de«er ved Helsen og har det godt, thi
                        det kan jo lige saa godt ske, at der kan vederfares Eder et eller andet,
                        fordi det synes bedre og mere sikkert at være derhjemme, som det kan ske, at
                        der kan træffe mig noget Uheld, som ligger under Granatstumperne og Fjendens
                        Geværkugler til hver Dag; thi hvor vi gaar heri Verden, gaar man jo, som man
                        gik over en Afgrund, og man véd ikke, til hvilket Øjeblik den vil aabne sig
                        og sluge os, men naar blot vi tror paa Jesus, saa har vi dog en Støtte, til
                        hvilken vi kan holde os fast; naar vi blot griber fat paa denne Støtte, saa
                        staar man sikker og er vis paa ikke at synke i Afgrunden, om ogsaa denne Verden tager, hvad
                        den har givet af Forfængelighed. Ja, om ogsaa at Graven aabner sig for os,
                        og man ser Døden komme, saa behøver man ej at frygte, thi dette Liv er jo
                        kun en Begyndelse paa Vandringen til det andet, evige Liv. Lad mig kun
                        derfor se, at I ikke bekymrer Eder for mig men husk paa, at ikke en Spurv
                        falder til Jorden uden Guds Vilje, langt mindre et Menneske, og hvad Gud
                        lader ske er altid til det gode og til Gavn for dem, som elske ham og tro
                        paa ham ...Efter Dybbøls Fald kan han«ikke noksom paaskønne det
                        Held, som Gud har ladet mig vederfares og alle ved 4. Regiment. Vi blev
                        nemlig løst af Forpost d. 17. om Aftenen ... Vi blev blæst ud til Middag den
                        18. og maatte til Ulkebøl for at danne Reserve. Det var kun en kort Hvile at
                        faa. Vi skulde ligget paa Landet i 3 Dage, men det maa vi ikke klage os
                        over. Vi maa love og prise Gud, fordi at vi ej kom med i Ilden, og fordi han
                        saaledes har bevaret os, især ved I. Komp. ...Under Vaabenhvilen paa Als«kan jeg fortælle Eder, at
                        jeg var baade til Barsel og til Begravelse den 22. hos den Gaardmand, som
                        jeg havde lagt i Kvarter hos i H. Hans Søster, hun var frugtsommelig ved en
                        Karl, som havde tjent der paa Stedet. Han er Soldat ved 21. Regiment og
                        ligger oppe i Jylland. Hun gjorde Barsel, medens vi laa der i Kvarter, og
                        døde et Par Dage, efter at vi var rejst derfra. Vi var der i 10 Dage, saa
                        var vi paa Forpost i 4 Dage, saa kom vi paa Landet igen til en By, som hed
                        S. Da vi kom der, fik vi 7 Mand, som havde ligget der, og vores Vaabenmester og Fureren, de laa der
                        ogsaa tillige med 12 Mand af os, vi 7 Mand og disse 2 Underofficerer blev
                        bedt om at komme og faa hende til Jorden; der var heller ikke noget i Vejen
                        for at faa Lov til at gaa. Der var Barsel med det samme, thi Barnet blev
                        døbt, for det lever. Det er fuldkommen saa raske Gæstebud, de gør her paa
                        Als, som for os der hjemme. Vi blev opvartet med Kage og Sigtebrød samt Sul
                        og Sennopost og Smør, og derpaa Kaffe, lige til vi vendte Koppen om, saa
                        længe blev de ved at skænke op til os, og saa fik vi Søsterkage til. Dette
                        fik vi, førend vi gik til Kirke. Da det saa var forbi, og vi kom af Kirke,
                        stod de samme Retter paa Bordet, og vi tog os saa en Mundfuld, inden vi fik
                        Suppe og Lammekød til Eftermad; da saa en god Time var gaaet, fik vi
                        Risengrød og Fisk, og 1½ Time derefter Kaffe og saa mange Kaffeknægte, som
                        vi vilde drikke enhver især. Det var næsten ikke til at udholde at æde
                        saadan den hele Dag. Vi var der, til Kl. var 9 om Aftenen, og jeg morede mig
                        meget over dette Gilde ...»Efter at Krigen atter er brudt ud, hedder det:«det
                        gaar nu med Granater ligesom ved Dybbøl; Rekruterne begyndte saa at spidse
                        Øren; os andre er det ikke saa ubevant for. Det lader til at vil blive en
                        drøj Tid, for vi skal nok hjælpe os selv, men lad os ikke forsage, naar
                        Nøden er størst, er maaske Guds Hjælp nærmest, og jeg stoler paa Gud i, hvor
                        det saa gaar. Han er ene mægtig til at bevare os, lad os derfor bare stole
                        paa ham baade i onde og gode Dage, saa gaar det os altid godt ...»Den Nat, Prøjserne gaar over til Als, faar Søren«skudt en Bundt Patroner
                        bort paa dem, men saa var de i Løbegravene hos os, og vi maatte nødes til at
                        forlade disse, da Reserven ikke kom os til Hjælp ... Vi var kun 66menige ud
                        af I. Kompagni i Dag, da vi blev talt her over paa Fyen; vi mistede vores 4
                        Officerer og Kommandersergent og Furer og Vaabenmester, 4 Korporaler, samt
                        en Del Underkorporaler ... Da vi havde mistet vores Kommandørere, var der
                        ikke noget at stille op, andet end at hver, der kunde gaa, maatte begive sig
                        til Færgestedet for at blive oversat til Fyen ... Jeg er sund og frisk, lad
                        os derfor i Forening takke Vorherre for hans beviste Godhed imod os ...Endnu i Brev af 12. Tuli er der en levende Erindring om de
                            nys overstaaede Farer. I en lang Skrivelse, der ender med et
                        Vers:«Jeg gaar med Jesus, hvor jeg gaar» — omtales
                            dette udtrykkelig:«... jeg vil i Dag bringe Eder min hjerteligste
                        Tak, saavel for Brevet som for Pengene, thi det er dog en ubeskrivelig stor
                        Glæde og Trøst for mig, saa længe som jeg saaledes kan faa fra Eder, hvad
                        jeg forlanger, omendskønt jeg kender godt Eders Raad og véd vel, at I
                        hellere selv tager Eder til Skade, end at I nægter mig, hvad jeg beder om,
                        men er det Guds Vilje, at vi skal se hinanden mere med sunde og uskadte
                        Lemmer, saa skal jeg nok ogsaa huske, hvad godt jeg haver modtaget af Eder
                        lige fra min spæde Barndom af og indtil dette Øjeblik, thi det Liv, som vi
                        her maa prøve, det vækker os bestandigt op til at se tilbage i Tiden og
                        tænke paa det gode, som vi før haver nydt hjemme, hver især, men naar det er
                        overstaaet og endt, saa er man jo saa tilbøjelig til at glemme, hvad der haver været os imod, men det
                        er ogsaa derfor, at Gud prøver os saa stærkt i denne Tid, fordi at vi ikke
                        skal glemme ham, og jeg vil derfor bede ham, at jeg aldrig skal glemme hvad
                        Fare jeg har været i og hvad godt han haver bevist imod mig, thi saa vil jeg
                        heller aldrig glemme at love, takke og prise ham derfor, og naar blot man
                        vandrer med Gud, saa er alting let at bære, om det endogsaa er besværlig. —Man mærker i de følgende Breve fra lidt over Midten af
                            Tuli og til ind i August, hvorledes Troen paa en alvorlig Fornyelse af
                            Krigen efterhaanden taber sig. Selv om der d. 30. Tuli siges:«Hvad
                        det angaar med Krigen, saa begynder den igen paa Søndag Nat Kl. 12», saa tilføjes øjeblikkelig:«dersom ikke der kommer
                        anden Besked i Dag eller i Morgen». Skrivelserne bliver
                            betydelig kortere end de tidligere, de religiøse Betragtninger
                            forsvinder; der saa at sige kun refereres« Tjenesten» og Forhold i Kvartererne.Midt i August er Søren kommen til Sjælland, hvor han d.
                            16. August endnu længes efter de fyenske Kvarterer og iøvrigt skriver
                            ret kortfattet, jævnt fortællende og uden Tale om Besværligheder, Farer
                            eller Religion. Endogsaa den lille Efterskrift, der endnu i Tuli var
                            stereotyp:«Vil Gud, skal I snart høre fra mig» — er forsvunden. Slutningen lyder:«Jeg er ellers ved en god Helsen,
                        og om en kort Tid venter jeg at faa det godt, naar jeg bliver Oppasser for
                        Kaptajnen. Lev vel, det er mit Ønske. I hilses paa det kærligste af Eders
                        altid hengivne Søn ...»Saa kommer d. 5. September den glade Efterretning:«... Der er Tale om, at vi
                        nu skal permitteres henad i denne Maaned, men jeg venter det ikke, før jeg
                        ser det. Nu er jeg Oppasser hos Kaptajnen, og jeg har det nu saa godt, saa
                        jeg haver aldrig før haft det saa godt; jeg længes derfor slet ikke efter at
                        blive permitteret nu; men bliver det til Fred, tror jeg snart, at vi
                        slipper. Jeg faar hele Kosten hos Doktoren, hvor Kaptajnen bor. Jeg er nu
                        fri for alt, hvad der angaar Tjenesten, jeg passer nu blot Kaptajnen og gaar
                        hos Doktoren i Haven og bestiller lidt efter mit eget Ønske, og derfor faar
                        jeg hele Kosten. Jeg staar op Kl. 7 om Morgenen og dækker Thebord og børster
                        hans Tøj, det er mit hele Arbejde hos Kaptajnen om Dagen, for de andre
                        Maaltider spiser han og Fruen inde hos Doktoren. Der kan jo nok ogsaa træffe
                        adskillige Ærinder i Byen for dem, og naar de skal bort, begge to, maa jeg
                        være Barnepige til Fruens Hund .. Jeg lever saa overmaade godt, faar af
                        samme Slags at spise som de selv. Kl. 7½ faar jeg The og Smørrebrød og Kl.
                        10 Frokost og Formiddagskaffe, Kl. 1½ Middagsspise, Kl. 5 Midaften og Kl. 7½
                        The og Aftensmad ... Vi havde et Bal ved vort Kompagni i Fredags Nat, det
                        var nok lidt dyrt, men jeg haver aldrig været til større Morskab. Vi havde
                        Regimentets Musik at spille, og vor Kaptajn og Frue var med og Majoren og
                        hans Adjudant. Det varede til Kl. 5 om Morgenen ...Og endnu det sidste Brev, af 26. Oktober, dvæler med Glæde
                            ved det jordiske Velvære, der nu fryder Soldaten i Byen Præstø, om end
                            han ikke længere er Oppasser hos Kaptajnen, men han«har det som
                        sædvanlig godt». Markedet«i disse Dage» var ganske
                            vist paa Grund af Regn ikke faldet saa heldigt ud, men saa«var jeg
                        til Høstgilde i Søndags otte Dage i S., en Mil her fra Byen. Vi var tre
                        kørende derhen, to Gaardmandssønner fra A., hvoraf den ene ogsaa har været
                        Fange, som kørte. Vi morede os fortræffelig, og om Søndagen tilforn var jeg
                        til Ungdomsgilde i S. ... I skal ikke vente os, førend I ser os, for jeg
                        tror ikke, vi bliver permitterede, førend Freden er sluttet, og det sker
                        maaske ikke i Vinter; men vi har det jo godt, saa faar vi at finde os deri,
                        det kan jo ikke blive anderledes, og det er heller ingen Ting, naar man er
                        ved Helsen. Til Slutning tusinde kærlige Hilsninger fra mig til Eder og fra
                        Jens til hans Forældre og Søskende. Lev alle vel, det ønskes af os begge.ÆrbødigstSøren H. Eders altid hengivne Søn.Af og til i Bondesoldaternes Breve og oftere i deres
                            Dagbøger vil man finde Salmevers, Viser og Sange nedskrevne. Det er
                            hyppigt Afskrifter af trykte Sange, som dengang var populære. Krigen
                            affødte en ikke ubetydelig Viselitteratur, dels en højere liggende,
                            hvortil Sange hører som Peter Hansens: «Tak for din Daad!», dels en
                            lettere Genre, indenfor hvilken W. Rantzau hører til Hovedforfatterne
                            (med Bidrag som den højst yndede: «Se, Tens, jeg bleven er Skribent»,
                            Musik af E. Hornemann), dels endelig de talrige, egentlige
                            Skillingsviser fra navnlig Tul. Strandbergs og H. P. Møllers Forlag.
                            Blandt de af Bondesoldater oftest afskrevne er den sidste Gruppe
                            fyldigst repræsenteret.Imellem den hele Sværm af saadanne Viser er ogsaa en—
                            paa Melodi: Den tapre Landsoldat— betitlet:« Christelige
                            Landsoldaters Sang ved Bortrejsen fra Kjøbenhavn; forfattet af Peter Madsen Hinge, Forstærkningsmand, og i en Dagbog af
                            en velstaaende jydsk Møllersøn og menig i 20. Infreg. findes en Sang af
                            ligtiende Art.Denne sidste, som er langt den karakterfuldeste af de to,
                            fortjener al opbevares her, selv om den muligvis skulde foreligge trykt
                            i et eller andet religiøst Flyveblad el. lign. fra Datiden. Den
                        lyder:En menig Soldats kristelige Krigssang.Nu drage vi af Sted, — nu drage vi af Sted,Vor Herre følger med, — ja vor Herre følger med.Han kalder os til StridI denne Krigens Tid,At kæmpe under Danebrog, vor Fane rød og hvid!Den minder os om Blodet, som randt paa GolgathaOg om de hvide Klæder, som vi fik med derfra.Og derfor gaar jeg nuMed frejdigt Mod i Kamp,Gud ene hjælpe kan!Jeg visseligen tror, — jeg visseligen tror,Guds klippefaste Ord — ja Guds klippefaste Ord.Naar ham vi stole paa,Og ham vi elske saa,Da alt, hvad der kan møde os, tilgode tjene raaa.Han har vort gamle Danmark bevaret hidindtil,For Jesu Skyld vi haabe, at han og fremdeles vil,Og derfor gaar jeg nuMed frejdigt Mod i Kamp,Gud ene hjælpe kan!Hvad skader Ild og Sværd, — hvad skader Ild og Sværd,Gud Fader har mig kær, — ja, Gud Fader har mig kær!Slet ingen Kugle kanMig ramme, uden hanDen styrer, — ellers skader den ej mig, ej nogen Mand.Og vil han, jeg skal falde, saa ta'er han mig til sig,Der er saa godt at være hos ham i Himmerig!Og derfor gaar jeg nuMed frejdigt Mod i Kamp,Gud ene hjælpe kan!Guds kære Søn jeg ved — Guds kære Søn jeg ved,Han kom fra Himlen ned — ja, han kom fra Himlen ned!Han mine Lænker brødOg led den bitre Død,At han mig kunne frelse af min store Sjælenød 1Jeg aldrig skal fortabes, naar kun paa ham jeg tror,Saa skal jeg blive salig, det lærer mig hans Ord.Og derfor gaar jeg nuMed frejdigt Mod i Kamp,Gud ene hjælpe kan!Hvem kan da være ræd, hvem kan da være ræd,Naar Herren følger med, — ja, naar Herren følger med?Det værste var vel det,Om paa et LazaretJeg saaret skulde ligge, — nu! — hvad var saa mere det?Thi Saar og Blod, det er jo vor Frelsers Mærketegn,Og derfor vil jeg gerne dermed til Himmellegen!Ja, derfor gaar jeg nuMed frejdigt Mod i Kamp.Gud ene hjælpe kan!At stride som en Mand, — at stride som en MandFor Konge og for Land, — ja for Konge og for Land,Det være skal med Lyst,Jeg gaar til blodig Dyst,Thi Jesus her vil give mig det rette Mod i Bryst!En talrig Hær af Fjender vil væbnet mod os staa,Men Herrens Engleskare en Skandse om os slaa!Og derfor gaar jeg nuMed frejdigt Mod i Kamp.Gud ene hjælpe kan!Under Fangenskabet har en 26aarig, sjællandsk
                                Tjenestekarl og menig i I. Infreg. nedskrevet en Visebog paa 43
                                Sider stor Oktav. Den indeholder 19 Viser. Heraf er de 3 afskrevne
                                efter trykte, nemlig Rantzaus: «Se, Tens, jeg bleven er Skribent»
                                samt 4 af Strandbergs: «Soldatens Farvel, en smuk Vise om de
                                bortdragne Krigere, som skulle kæmpe for Fædreland og Frihed»;
                                «Erindring om Dybbøls Opgivelse d. 18. April, tidligere meddelt i «.
                                Folkebladets, af en Rekrut ved I. Bat. osv.»; «Fra de danske Krigsfanger i Tyskland til deres Piger og Familie
                                i Danmark» og«Om Sangerinden Lotte
                                Sjokkelund, der gjorde Lykke idennehersens Singdudelei og blev forlovet med en Greve, der ved
                                nærmere Betragtning viste sig at være en bortløben
                                Kræmmersvend». Blandt de andre
                                findes:«En meget gammel Vise om Skomageren
                                af Terusalem»(En Skomager har jeg været — Boet i Jerusalem —
                            Kristus haver jeg vanæret — Var en Gudsbespotter slem osv.) samt to Kærlighedsviser(En vakker Ven har jeg
                            udvalt — Som jeg har elsket overalt — Som jeg har tænkt skulde blive min
                            Trøst — Og hvile ved mit ømme Bryst — — Den Ven, som jeg ej glemme kan —
                            Som gav sit Hjerte til andre hen — Hver Aften, jeg i Lunden gaar — Saa
                            maa jeg fælde mangen Taar osv.) og en, hvori det bl.
                                a. hedder: Lad ingen dig forføre — Imens jeg borte er — Men lad
                            mig aldrig spørge — Du har en anden Ven — Tro ej paa den, som føre vil —
                            Dig paa den falske Vej — Men tro, du har en Ven i mig — Som dig forlader
                            ej. De øvrige 10 Viser, der alle— ligesom i hvert Fald den sidste af Kær-
                                lighedsviserne— er forfattede af Soldaterne
                                selv, skildrer (i mellem 6 og 14 Vers) deres«Soldaterstand», Afskeden fra Hjemmet, Livet
                                i Felten og Fangenskabet; en enkelt giver et Kompagnis Deltagelse i
                                en af Forpostfægtningerne ved Dybbøl overmaade detailleret. De er
                                alle ganske og aldeles af samme Type som den ovenfor pg.
                                438—461 meddelte.Officerer.Uddrag af 4 Dagbøger og 785 Breve.En af de faa Officers-Dagbøger, som har været
                                    stillet til Raadighed for nærværende Arbejde, hidrører fra en
                                    ugift, 28-aarig Sekondløjtnant af Linjen og Regimentsadjudant.
                                    Den er ført fra d. 13. Decbr. 1863 til d. 24. Marts 1864,
                                    regelmæssigt, dog ikke hver Dag.I Begyndelsen fortæller den selvfølgeligt om
                                    Kvartererne og dvæler ved Erindringer om de venskabelige
                                    Forhold, der er forladt i Hjemmet. Den unge Officer er ved godt
                                    Mod og heller ikke uden Sans for de Erobringer af mere fredelig
                                    Natur, som der muligvis kunde blive Lejlighed til. Et Steds
                                    hedder det:«Et lille Eventyr vilde jeg unægtelig ogsaa
                                gerne have til at begynde med — — men det synes, som jeg enten maa
                                have Uheld eller gribe Tingen galt an, for paa kort Tid er sligt
                                endnu ikke arriveret mig (Glückstadt, salig Ihukommelse!)» Senere beroliges man dog ved en Notits af 31.
                                    Tanuar om«... i de 2 sidste Dage endelig et lille Eventyr
                                og Møde; — men det bliver vist brat afbrudt, thi det fattes mig paa
                                Tid, og Omstændighederne lover just ikke meget, det er for uroligt
                                ...»Dagen efter er Krigen begyndt, og Løjtnanten faar
                                    andre Ting at tænke paa. Han har den sidste Tanuar
                                nedskrevet:«... efter alle Julemærker at dømme varer det ikke
                                ret mange Dage, inden man har faaet «Ilddaaben» — med Guds Hjelp
                                gaar man den vel godt igennem — navnlig ikke er bange, helst fik
                                Lejlighed til at glimre lidt ...», og allerede
                                    foran Danevirke kommer han i Ilden:«... Det kom saa
                                overraskende, at man ikke fik rigtig Tid til at tænke over
                                Situationen, førend man var midt inde i den, og skønt Granaterne
                                sprang rundt omkring en, og Spidskuglerne af og til hvislede forbi
                                eller smeldede ned i Jorden, saa var der dog saa meget at tage fat
                                paa for at bringe Orden i de tilbagevigende Masser, som fyldte hele
                                Landevejen, at man næsten glemte, at der var Fare forbunden dermed
                                ...»Den5. Februar«om
                                Eftermiddagen — netop som jeg var færdig med Uddeling af den rigtige
                                Natural- portion — og vi skulde til endelig at have det godt i 2.
                                Linje, modtog jeg det Tordenbudskab, at Danevirke skulde forlades.
                                Den Sindsstemning, hvori samme Underretning satte mig, den
                                Bedøvelse, hvormed man blev slaaet, de Tanker, der alle krydsede
                                hinanden ved dette Budskabs Forkyndelse, glemmer jeg vist aldrig.
                                Kompagnikommandørernes Møde om Aftenen hos Regimentet, sammes
                                lydløse Afmarch, Efterretningen om Kanonernes Fornagling og
                                Nattemarchen til Helligbek, denne fuldstændige Ligmarche, den
                                behøver jeg ikke at beskrive paa Papiret for at være sikker paa
                                aldrig at glemme den. Levende vil den vist blive staaende for mit
                                indre Øje, selv om jeg skulde blive meget gammel. lPaa Marchen, vi gik
                                tilbage, fik ingen mig til at tro, at det var andet end et aftalt
                                Spil, og først ved Helligbek, den 6te, da jeg saà 2 fjendtlige
                                Husarer rykke lige ind paa vor Kæde, blev jeg vaklende, men vilde
                                dog ikke vide af Forfølgelse at sige, især da vi holdt
                                Felttjenesteøvelse med vore udmattede Tropper, før en heftig
                                Skydning, netop som vi var inde i Frørup Skov, bragte mig til
                                Sandheds Erkendelse ...»Interessant er det at sammenstille denne Officers
                                    Indtryk af Tilbagetoget med en anden ung Officers. I et Brev,
                                    fra Dybbøl, d. 12. Febr., som skyldes en 25-aarig
                                    Reserveløjtnant— seminaristisk uddannet
                                    Lærer— hedder det:«... Ja, saa gik
                                vi da tilbage fra Danevirkc, den Stilling, som vi alle var saa
                                stolte af, — jeg tror alt for sikre paa dets Holdbarhed. Det var en
                                kold og snefuld Nat, jeg stod netop den Nat med en Feltvagt ved
                                Kurgraven, var altsaa den sydligste danske Post; Kl. II (Nat) kom
                                min Kompagnikommandør ud til mig fra Hovedfeltvagten og bad mig
                                inddrage mine Vedetter og derefter gaa tilbage, idet
                                Danevirkestillingen var opgivet og alle Tropperne i Bevægelse Nord
                                paa. Jeg blev som ramt af et Lynslag, men jeg maatte jo pidske af;
                                med min Pistol i Haanden og en Underofficer som Følgesvend gik jeg,
                                kun daarligt til Mode. Soldaterne saà paa mig, som vilde de sige:
                                «Vil du forraade os,» det gøs endnu næsten mere i mig. Paa Oksevejen
                                samlede vi os, og jeg gik da med min Deling allerbagest af hele
                                Hæren, naar jeg undtager nogle Dragoner, som red en 50 Skridt bag
                                efter. Det var en streng Tur, det var som fulgte vi Lig; i Stedet
                                for kække, ensformige Soldaterskridt lød kun slæbende Fodtrin, og vi sneg os næsten mere
                                frem end gik. Det var strengt at gaa igennem Skanserne og se dem
                                tomme og livløse. Vi havde belavet os paa dér at møde Tysken, vi
                                troede os sikre bag «13. og 14.», og saa tænke paa, at med Solopgang
                                rumsterede Tyskerne i de Værker, hvor vore Soldater hver Morgen
                                havde sunget med Liv midt i Kulden — ja, det gjorde ondt! Vejen var
                                glat, saa glat, at man næppe kunde gaa. En Mand af min Deling faldt
                                og brækkede sit Ben, jeg selv faldt flere Gange og slog mig, da jeg
                                maatte løbe idelig frem og tilbage. Retræten til Sønderborg er det
                                strengeste jeg har oplevet, og dog maa vi sige Gud ske Lov, at vi
                                slap saaledes fra det, som vi gjorde. Jeg havde næppe troet, at Folk
                                kunde blive saa udmattede, som her var Tilfældet. Flere blev gale,
                                andre faldt livløse om, andre blev helt borte og Resten gik og sov
                                ...» Regimentsadjudanten, hvis Afdeling gentagne
                                    Gange er i Kamp med Fjenden under Forfølgelsen, roser meget de
                                    fjendtlige«hvide Husarer» som «Pokkers flinke, modige og
                                uforsagte, angreb, enten vi var mange eller faa, men de led vist
                                ogsaa et betydeligt Tab». Senere, i
                                Fredericia,«havde vi travlt med Rapporterne over de Affærer,
                                hvori vi havde deltaget, — og det Arbejde var næsten værre end selve
                                Træfningerne». Han forbavses meget over
                                    Krigsbegivenhedernes Gang i det sydlige Tylland,«... men vi
                                er her uvidende Kameler. Overhovedet er jeg kommen til Erkendelse
                                af, at man ved Armeen kender allermindst til Begivenhedernes Gang,
                                hvilke man først over København af Aviserne læser sig til mange Dage
                                efter; men de gode Mennesker der ovre spørger dog stadig om nyt her
                                ovre fra og aner ikke, at man her er saa langt tilbage. Naa, man maa
                                heller ikke give sig for stor Blottelse! ... Gud véd iøvrigt,
                                hvorfor de gode Herrer Prøjsere venter saa længe, inden de
                                indeslutter Fæstningen ... Naa, for mig gerne, jeg tror, jo længer
                                det trækker ud til Foraaret, jo bedre, men jeg er ogsaa snart
                                overbevist om, at Københavnerne vil have noget for deres Penge (de
                                kommer rigtignok med mange velvillige Gaver) og forlanger Affærer,
                                Fægtninger, Angreb, kort sagt nyt, og man maa lade dem, de har Ret;
                                som «Forestilling» betragtet er den meget kedelig ...»Den danske Hærledelse ved Fredericia har just ikke
                                    nogen mild Kritiker i den unge Løjtnant. Om Affæren d. 8. Marts
                                    hedder det to Dage efter bl. a.:«Lige til d. 8. har vi haft
                                de mest variable Forpoststillinger, den ene mere kunstig end den
                                anden ... Alarmeringer inde fra i Masse, men saa var der til-
                                syneladende kommen lidt Ro i Tingene ... men d. 8. om Morgenen, da
                                vi sad hjemme i vor bedste Ro, lød paa en Gang det bekendte: Det
                                hele! Hurtig Appel! og man fik da travlt. Som sædvanlig var vi
                                bleven overrumplede! I vort eget Land var Fjenden ubemærket kommen
                                med betydelig Styrke ind paa Livet af Forposterne ... General
                                Wilster, der havde villet brillere (paa en uforsvarlig Maade) ved at
                                opholde sig i Kæden, hvor en Divisionsgenerals Plads sandelig ikke
                                er, blev da saaret ... Ved en viselig Foranstaltning beholder vi nu
                                Forposterne paa aaben Mark 3000 Alen foran Fæstningen, skønt Fjenden
                                atter er gaaet tilbage, og Halvdelen eller over Halvdelen er stadig
                                under Gevær. Det er
                                rimeligvis for at lette Fjenden Arbejdet, thi angriber han en Dag,
                                er vi vel saa udmattede, at vi intet mere kan foretage ... Gud
                                bevares, hvor var jeg gal i Hovedet i Gaar!Den lille Dagbog slutter med en Skildring af,
                                    hvorledes Løjtnanten, efter at Fjenden i to Dage har bombarderet
                                    Fredericia, gaar til Ro«meget træt og søvnig, men med
                                Overbevisningen om snart at blive purret ud. Hvor stor var derfor
                                min Overraskelse, da det næsten var lys Dag, da jeg atter vaagnede
                                og ingen Skud endnu hørte. Efter at have drukket Kaffen kom vi op
                                paa Volden, og her var Forposterne i Begreb med at afløse; vi
                                ventede og ventede hvert Øjeblik, at Skydningen skulde til at
                                begynde, men nej, og mærkeligt nok saà man heller ikke noget til de
                                prøjsiske Forposter. Nysgerrigheden blev stærkt pirret, og
                                efterhaanden saà man Snigpatrouiller og Vedetter krybe frem i
                                Terrænet, og — Fjenden var forsvunden fra alle Batterierne. Store
                                Kolonner drog til og fra Stoustrup i tilsyneladende sydlig Retning.
                                Det var, som en Sten var lettet fra Brystet, da man rigtig kom til
                                Erkendelse af, at dette virkelig var sandt — og sandelig, en
                                hyggelig Tilværelse havde vi virkelig ikke haft i de sidste 2 Dage,
                                udsat evindelig for at blive dræbt eller lemlæstet, uden at kunne
                                gøre den ringeste Modstand, men tvungen til at forholde sig aldeles
                                passiv; selv vore Artillerister, der den første Dag havde gjort
                                Forsøg paa at besvare Skydningen, havde maattet opgive det, de kunde
                                ikke række saa langt! Og nu, da man havde ventet, at det først
                                rigtig for Alvor skulde til at begynde, da man havde begyndt at gøre
                                sig en lille Smule
                                fortrolig med Tanken (den rigtignok uhyggelige) for længere Tid at
                                være tvungen til at udholde dette, da paa en Gang at føle sig
                                befriet, at se Fjenden forsvinde, det var en ejendommelig, men en
                                behagelig Fornemmelse, og man nød Livet og den dejlige Foraarsdag,
                                som man sjeldent har nydt en saadan ... Men hvad kommer nu ovenpaa?
                                Vaabenstilstand, Kongres, Alliance eller — — Tiden maa vise det!»Fra en 38aarig Kompagnichef Premierløjtnant i
                                    Linjen, dekoreret i den forrige Krig, hidrører en Række af 131
                                    Breve, skrevne til Hustruen fra den Tid, de slesvigske
                                    Indkvarteringer begynder i September 1863 og til Midten af
                                    August 1864.Alle disse Breve fra det første til det sidste
                                    vidner om en inderlig Kærlighed til Hustru og Børn,«min
                                egen kæreste Pige, min egen velsignede Pige — de kære, velsignede
                                Børn, de yndige Børn, mine elskede Putter». Det
                                    er den ømmeste Ægtemand og mest omhyggelige Fader, der i
                                    Ffteraaret og Begyndelsen af Vinteren tre og treds fortæller,
                                    hvorledes han dog er saa meget bedre stillet end ugifte
                                    Kammerater, fordi han altid har«et Hvilested for Tanken»
                                    hos Kone og Børn. Og han skriver Ting
                                som:«Spørger min Dreng tidt efter Fa'er? .. Min velsignede
                                Dreng, ham hænger jeg næsten mest efter; men det kommer vist af, at
                                han saa ofte har fejlet noget .. Vær endelig forsigtig med Børnene,
                                i Dag er det 3 Graders Kulde .. Naar der er noget i Vejen hjemme, er
                                jeg straks ikke mere mig selv .. Det, jeg holder mest af den
                                nuværende Lejlighed for, er fordi de søde Børn er fødte der .. Tak for Portrætet af
                                dig og Børnene, jeg betragter det mange Gange om Dagen ..» Den 13. November«har det været et udmærket
                                Vejr paa Felttjenesten, og jeg gik ofte og tænkte paa, om min egen
                                søde Dreng maatte være saa rask, at han kunde komme lidt ud». «Somme
                                Tider», hedder det i et Brev fra Midten af
                                    December,«kommer jeg til at længes saa urimelig efter dig
                                og Børnene, trods al den Umage, jeg gør mig for at lade være.
                                Saaledes i Aftes, da jeg fik dit Brev, og du fortalte om Børnene.
                                Jeg gik da op til T.'s [hans Indkvarteringsvært
                                    med Frue], og det lettede, da jeg kom til at fortælle om
                                Jer». Højst yndefuld er Efterskriften til et Brev
                                    af 22. December:«Den velsignede Moder skrev, at du var
                                elskelig. Er det ikke mærkeligt, at, skønt ingen véd det bedre end
                                jeg selv, kan jeg dog saa godt lide at høre det af andre? Du læser
                                jo alle mine Breve for hende. — I gamle Dage og navnlig i forrige
                                Krig troede jeg altid, at der var Held ved at bære Tøj fra Moders
                                Haand. Det gør jeg ogsaa endnu, men nu er det dog især det, som du
                                har lavet, som er mig saa inderlig kært. Tror du, at jeg tænker paa
                                vore venlige Aftener — du strikkende paa mine Uldtrøjer og jeg med
                                en Bog i Haanden, som jeg hundrede Gange lagde til Side for at se
                                paa dig eller kysse dig. — Dog — det er nok bedst, at jeg holder op,
                                jeg bliver ellers altfor veg om Hjertet —; jeg skal jo nu tænke paa
                                Forskansninger og Tyskerne.Den første Anelse om Krigen findes allerede i et
                                    Brev af Oktober Maaned, hvor Premierløjtnanten efter Udtryk for
                                    sin Længsel og Beklagelse af Udkommandoernebort fra Hjemmet, skriver:«Dersom Udsigterne ikke var saa
                                usikre, tror jeg næsten, jeg lod mig sætte à la suite, men jeg vil
                                saa nødig bort fra min Afdeling, dersom der skulde komme noget paa».
                                «Hellere Krig eller lignende», hedder det d. 17.
                                    November,«end et Helstatsministerium med grundlovsfjendske
                                Tilbøjeligheder». Den g. Decbr.«forekommer
                                det mig, at de tyske Fyrster begynder at blive noget betænkelige ved den uhyre Bevægelse, der i Sandhed ogsaa
                                kan blive dem selv værst. Hvad de end maatte beslutte, saa er jeg
                                glad over, at vi har faaet saa megen Tid, som vi har. Der begynder
                                dog nu at komme Orden og Appel i Afdelingerne, og Aanden er
                                udmærket, saa at vi med Guds Hjælp kan tage mod dette brølende Pak
                                paa en passende Maade. — Vær du kun rolig, min søde Pige, og hold
                                din Jul med Glæde! Jeg for min egen Person er Gudskelov trøstig og
                                frejdig ...» Og der fortsættes i senere
                                Breve:«Lad du dig imidlertid ikke alarmere, før du hører det
                                første Kanonskud! Og selv da skal du ikke være urolig. Jeg for min
                                Person er nu fuldstændig Fatalist! Skal man falde paa Valpladsen, da
                                sker det, og er det modsatte Guds Vilje, kan man trygt gaa 20
                                Feltslag igennem». — «Vor Armé er tillidsfuld og kæk, og der vil
                                kunne trækkes store Veksler paa den .. Vorherre vil nok hjælpe os,
                                naar vi kun stoler paa os selv .. Jeg burde egentlig slet ikke
                                klage, da jeg véd, at mange kærlige Tanker finder Vej herud over den
                                kolde og vildsomme Marsk, og jeg jo desuden har mine brave og kære
                                Jenser med de aabne og trofaste Ansigter at se paa. Min Kærlighed til
                                dem er af en gammel Dato, og den er, Gud ske Lov, gensidig» ...Netop som den ømme, længselsfulde Ægtemand og
                                    Fader, Kompagnichefen er, føler han stærkt for en af
                                    Stabsofficererne, der har sin Frue og Børn hos sig.«Hun ser
                                ud som den levende Bedrøvelse, og jeg beklager i Sandhed Majoren,
                                der har en saadan Klods om Benet under disse Forhold, hvor han havde
                                al Anledning til at tage sig sammen». —Tanuar Maaned indledes med et Brev fra Baraklejren
                                    ved Danevirke:«... Saa er Krigen da brudt løs igen, og
                                Fordærvelse over dem, der har fremkaldt den! — Det gør et
                                ejendommeligt Indtryk, naar man for første Gang lader Geværerne
                                skarpt. Folkene lystredeKommandoen: «Lad Geværerne» næsten med Jubel, og hver Mand ladede sin
                                Bøsse med en saadan Omhu, at man maatte tro, at hans Skud sikkert
                                gjaldt en Fjendes Liv. K. og jeg var sammen der ude med vore
                                Kompagnier, og jeg maa sige dig, at jeg sikkert havde troet, at vi
                                skulde have hilst paa Fjenden i Morges. Det blev der imidlertid ikke
                                noget af, og vi saà ikke mere til ham end bag paa en Haand. Men det
                                var iøvrigt en lang, hundsk og kold Tur, som var godt skikket til at
                                drive Blødagtigheden ud ...» Den 5. Januar«oplæste jeg Kongens baade mandige og
                                hjertelige Proklamation for Kompagniet, der modtog den med Jubel.
                                Paa Stationen modtog vi Kongen og Prins Frederik, der gik til
                                Frederikstad, og maatte iøvrigt vente 3 Timer, inden Toget kom, som
                                skulde bringe os til Klosterkroen. Kongen fik naturligvis vældige
                                Hurraer af Jens, men talte ikke videre til os, da han troede at træffe os i
                                Frederikstad. Da han senere fik at vide, at Regimentet var kommet
                                hertil, fik vi Ordre til at stille til Revy for ham i Formiddags.
                                Ved denne Lejlighed talte han smukt til Folkene, og baade han og
                                Prinsen blev modtagen med Begejstring ... Man begynder iøvrigt her
                                saa smaat at tale om, at Stormagterne skal have udvirket, at der
                                intet maa ske i de 3 første Maaneder, at alt — som det hedder med
                                andre Ord — skal blive i statu quo. Om det er mere end et løst
                                Rygte, skal jeg ikke kunne sige, men ønskeligt vilde det være i alle
                                Maader for os, om det kunde bekræfte sig, hvad jo ogsaa snart maa
                                vise sig. Saa havde vi Sommeren for os, hvor man kunde blive fastere
                                organiseret samt udvidet, og, hvad der snart er det allervigtigste,
                                Danevirkestillingen vilde have sin fulde Styrke ...»Tanken om Danevirkestillingens Forsvarsevne
                                    sysselsætter uafladeligt Brevskriveren i Løbet af Tanuar Maaned,
                                    f. Eks.:«Gid vi snart maatte faa Tøvejr, ellers bliver det
                                galt i mere end én Henseende ...Gud i Himlen maa dog vide, hvor længe det skal vare, inden vi gaar
                                over til en fuldkommen Krigstilstand, vi beder kun stadigt til, at
                                Vinteren ikke kan alliere sig med vore Fjender, thi da er det ude
                                med os ... Det er ganske mærkværdigt som det Par Dages Tøvejr har
                                taget paa Isen, og du kan ikke tænke dig, hvor det opliver os igen
                                at se vor naturlige Bundsforvandte fri og uden Baand ... I Dag er
                                Vinden gaaet om paa en Sydvest, men Barometret staar desværre
                                himmelhøjt, og det er klart Frostvejr. Det vil være af uhyre
                                Vigtighed for os, ikke alene, at Oversvømmelserne kan komme rigtig i
                                Orden, men ogsaa, at det meget manglende Arbejde kan blive udført.»
                                    Og Dagen før Krigens endelige Udbrud lyder
                                    endnu et sidste Hjertesuk:«Gud give, at vi havde Tøvejr,
                                saa kunde alt endda blive godt!» Thi«Folk
                                hjemme kan — som der staar d. 27de— næppe
                                gøre sig et Begreb om, hvor Arméen har Hjertelag til at bide fra
                                sig. Og paa den anden Side hersker her en mærkværdig Ro lige overfor
                                de kommende Begivenheder, og den er ikke Resultatet af Sorgløshed,
                                men meget mere af en fælles bestemt Vilje. Med Guds Hjælp skal
                                Prøjserne blive ordentlig modtagne, inden det lykkes dem at bryde
                                igennem. Deres Geværer er det, jeg mindst kan lide; med dem kan de
                                bogstaveligt skyde 3 Skud, medens vi skyder et, men det maa ikke
                                hjælpe.» —Det er en Selvfølge, at Løjtnanten dog med al sin
                                    Interesse for de militære Forhold intet Øjeblik glemmer Tankerne
                                    paa dem hjemme:«... Lev vel, min elskede Ven, og vær kun
                                stadig ved godt Haab. Skriv tidt til mig og om alt, hvad der ligger
                                dig paa Sinde! Der er dog ingen, der, som jeg, kan trøste dig. Kys
                                mine yndige Børn fra deres og din trofaste N. N. ... Et Gode har man
                                da af et Liv som dette, at man dobbelt lærer at sætte Pris paa Livet
                                ved Hjemmets Arne sammen med sine kære. Jeg kan undertiden ikke lade
                                være at tænke paa den franske Ritmester, der, efter at være graanet
                                i Krigerlivet, købte sig en Ejendom i Normandiet og hver Nat lod sin
                                gamle Trompeter blæse «Til hastig Udrykning» for at have den
                                inderlige Glæde at brøle: «Rejs ad Helvede til» og derpaa vende sig om
                                paa den anden Side i Sengen. ... Jeg kan ikke sige dig, hvor glad
                                jeg bliver, naar jeg hører, at du og Børnene har det godt. Jeg tror
                                nok, at jeg er en varm Patriot, men jeg er endnu mere varm som
                                Ægtemand og Fader, og I gaar for mig over alt andet paa Jorden ...»
                                —Fjenden gaar over Ejderen, Danevirke rømmes, og
                                    fra Fredericia skriver Premierløjtnanten:«Min egen
                                velsignede Pige! Hvilke Dage siden jeg sidst skrev til dig!
                                Indtrykket af dem er altfor overvældende, til at det er mig muligt
                                at give en blot nogenlunde tro Skildring af dem. Midt i al denne
                                Sorg og Elendighed véd jeg, at det har været dig en Trøst igennem
                                min Telegrafdepeche at høre, at jeg selv personlig har det godt. —
                                Fredag Morgen rykkede Bataillonen K1. 5½ i Stilling ved Skanserne og
                                Kl. 12 Formiddag paa Forpost. Som sædvanligt rykkede Folkene ud
                                under jublende Sang, og Stemningen den Dag var maaske endnu mere
                                animeret, fordi Rygtet sagde, at vi om Natten skulde overrumple
                                Fjendens Forposter i Klosterkro og Jagel. Ja, Gud hjælpe os, det
                                blev en anden Rejse, vi kom til at gøre! Om Aftenen kom Ordren til
                                at Stillingen, stille og lydløst, skulde opgives, og da vi
                                marcherede vidste kun M., K. og jeg, hvorhen det gjaldt.
                                Tilbagetoget — det være sig nu nødvendigt eller ikke — var ordnet
                                saa grænseløst slet, at Kolonnen brugte 18 Timer om at gaa til
                                Flensborg. Du véd, at jeg aldrig har kunnet lide Stillingen
                                overhovedet, men jeg kunde visselig endnu mindre lide at opgive den
                                paa den Maade. — Efter saaledes at have staaet og gaaet i 28 Timer
                                maatte jeg rykke paa Forpost paa Slesvig-Vejen og staa yderst med mit Kompagni til
                                Søndag Morgen. Det var en uhyggelig kold Nat med Snefog, og dog var
                                Folkene saa dødtrætte, at de, naar man ikke passede paa, lagde sig i
                                Sneen og sov. Vi var alle af Mangel paa Søvn nervøse, og de mest
                                vanvittige Billeder dansede uafladeligt for Øjnene. Kl. 5 Søndag
                                Morgen afmarcherede vi over Graasten til Sønderborg, hvor vi først
                                kom Kl. 1, Mandag Morgen, paa Grund af de uophørlige Standsninger af
                                Trænet med de slapskoede Heste. Kl. 4 lykkedes det mig endelig at
                                faa mine Folk under Tag ved uden videre at rydde Huse fra øverst til
                                nederst, og nu ser du mig endelig her, hvor vi kom med Dampskibet
                                «Valdemar» i Aftes. Forbavsende er det, at jeg ikke mangler en Mand,
                                ja ikke en Tornyster! Det viser den mageløse Aand, der har været i
                                Folkene, og som man har gjort alt tænkeligt for at nedbryde. Alle
                                Afdelinger, der har været i Ilden, har fægtet udmærket, og Armeen
                                tør dristigt bære Hovedet højt. Hvad der nu vil ske, véd ingen;
                                rimeligt er det, at vi kommer til at gaa til Kolding. Fæstningen her
                                er der uhyre meget at gøre ved, og dersom Fjenden rykkede rask paa,
                                kunde han let tage den ..»Derefter følger fra Fredericia i Maanederne
                                    Februar og Marts en Række Breve, som bringer Indtryk fra Felten
                                    og Kritik af Krigsbegivenhederne. Det hedder f Eks. (11.
                                    Februar): «En dump og dyb Sorg og Harme har bemægtiget sig
                                Armeen og afløst den glade og tillidsfulde Stemning, som før var
                                fremherskende overalt; men med Guds Hjælp kommer den nok igen, naar
                                det atter gaar Syd paa, og det gaar det vistnok i Morgen. Saa vidt
                                jeg véd, skal vor Brigade marchere til Kolding i Morgen tidlig. Gud
                                give blot, at Armeen maatte kunne vinde nogen Tillid til sine
                                Førere, saa er der intet i Vejen; Aanden er god. Men hidtil har der
                                kun hersket Usikkerhed og Uklarhed fra først til sidst. Den simple
                                Ting at flytte alle Beboerne en Mil Syd for Danevirkestillingen Nord
                                paa og brænde hvert Hus, hvert Straa, hver Vogn o. s. v., hvad vi
                                daglig forlangte, før det gik løs, for at Fjenden ikke skulde finde
                                Ly eller Læ, skete ikke, ja, man skar ikke en Gang Telegraftraaden
                                over mellem Slesvig og Rendsborg; jeg vil ikke tale om, at man paa
                                Tilbagetoget ikke brød Jernbanen op! Vor Ulykke ved Danevirke var
                                naturligvis først og fremmest, at selve Stillingen er beregnet paa
                                70,000 Mands Besætning, og dernæst, at man udmattede vor ringe
                                Styrke ved en altfor overdreven Forsigtighed. Men Tilbagetoget burde
                                i alle Tilfælde have været forberedt og ordnet paa en hel anden
                                Maade, det er og bliver en fuldkommen Skandale, som Overkommandoen
                                ikke kan vadske sig ren for ... (22.
                                Februar): Folkene gør et frygteligt Spektakel ude i Gaarden med
                                at slaas med Sneboldte. Det er første Gang i Aar, at Sneen har
                                skaffet dem Morskab. Jeg har en Komiker ved Kompagniet, der hedder
                                Jens M. Han har altid en Fløjte med, paa hvilken han blæser, saa
                                snart der er Lejlighed dertil. I dette Øjeblik vækker han et
                                umaadeligt Bifald ved at give en fuld Spillemand, og er som saadan
                                iført en gammel, sort Hat og et Par grulige Briller. Fyenboerne er
                                rene Børn; saa snart der er Lejlighed dertil, leger de. De er i den
                                sidste Tid leven
                                meget mistænkelige med Hensyn til Spioner, og griber enhver, hvis
                                Ansigt ikke behager dem. Nu leger de at arrestere hverandre. Man er
                                paa højere Steder forfærdet over, at en Eskadron — jeg tror af 5.
                                Regiment — mistede 40 Heste ved Oversø, og er i den Anledning bleven
                                meget bange for at anvende Kavaleriet. En Hest koster nemlig 300
                                Rdlr.; jeg gad nok vide, hvad man vurderer et Menneskeliv til! ...
                                    (9. Marts): Jeg tror nu lige saa lidt
                                som før, at Fjenden vil tage Fredericia; han vil indeslutte den og
                                leve højt af Udskrivningerne i Jylland ... (27.
                                    Marts): Min egen velsignede Pige! Glædelig Fest! Da jeg i
                                Gaar i en saadan Fart skrev til dig, tænkte jeg mig, at jeg skulde
                                have højtideligholdt Paasken paa en Maade, som skulde spørges vidt
                                og bredt baade hos Fjenden og os. Jeg har et af de saakaldte
                                Udfalds- kompagnier, det vil sige, at jeg har Lov til at rykke ud af
                                Fæstningen Nat og Dag, naar jeg vil, for at gøre Fjenden Afbræk. I
                                Gaar gjaldt det en storartet Tur, som Lunding gik ind paa, og som
                                efter min inderlige Overbevisning vilde have givet et glimrende
                                Resultat, men som desværre i sidste Øjeblik blev kontramanderet fra
                                Hovedkvarteret paa Als. Planen var, at jeg skulde gaa i Land ved
                                Hejlsmindebugten, 2 Mil Nord for Haderslev, med 230 udsøgte Folk og
                                40 Dragoner, medens samtidig 100 svenske Skarpskytter og 1 Kompagni
                                med 40 Dragoner gik i Land ved Sølyst i Steksvig, 1 Mil Syd for
                                samme By. Begge disse Afdelinger skulde mødes ved Haderslev og tage
                                alt, hvad der kom af Fjenden, og da indskibe sig i Sølyst. Til min
                                store Ærgrelse strandede Planen — som sagt — i sidste Øjeblik, da alt
                                var forberedt. Vi er og bliver nogle Ærtekællinger. Det er dog
                                harmeligt, at Fjenden kan have en Operationslinje fra Altona til
                                Aarhus og dog lægge sig til at sove overalt. Fjendens Befalingsmænd
                                maa i Sandhed være anderledes indrettede end vore, dersom de ikke
                                havde tabt Næse og Mund ved et saadant Overfald af 600 dygtige og
                                forvovne Mænd.»Brevskriveren havde kort herefter dog den Glæde at
                                    deltage i et noget lignende, natligt Overfald, hvorved der toges
                                    baade Fanger og Heste. løvrigt dvæler hans Tanker, sœrlig fra
                                    noget ind i April, levende ved Als og Dybbøl og Kammeraterne
                                    dér:«Jeg véd meget godt, at i Krig skal man efter gammel
                                Soldatertro kun gaa, hvorhen man bliver kommanderet, og bede Gud om,
                                at man der maa gøre sin Pligt; men jeg skal ikke nægte, at jeg i
                                Aftes slet ikke var glad ved, at vi skal ligge her, medens næsten
                                hele Arméen slaar Dommedagsslag paa Dybbøl. ... (13. April): Besætningen i Fredericia og den befæstede
                                Lejr er nu meget svag, og vi, der er her endnu, maa derfor holde
                                dobbelt for. Vi gør det naturligvis gerne, skønt det kun er et lille
                                og kedeligt Bidrag for det, vore Kammerater paa Als skal yde ... (17. April): Med Guds Hjælp staar Sagerne
                                endda ikke saa daarligt paa Als. Til syvende og sidst skal
                                Stillingen stormes, og jeg har ingen rigtig Tro til Prøjsernes Mod;
                                svigter det et Øjeblik, vil de lide uhyre Tab uden Resultat. Jeg har
                                endnu ikke haft Brev fra mine Venner, der rejste. Det er egent for
                                alle Soldater under disse Forhold, kun at skrive det nødvendigste
                                ...»Men d. 20. April kommer den uhyre Skuffelse:«
                                Min egen velsignede Pige! Det Tordenbudskab, som i Forgaars lød over
                                hele Landet, kom saa uventet, at man har ondt ved at samle og fatte
                                sig. At Stillingen i den Grad var medtagen, anede intet Menneske
                                her. Vi troede vel, at den kunde tages, men kun med betydelige Tab
                                paa Fjendens Side, og nu er det tværtimod os, der har mistet saa
                                uhyre meget. Der foreligger endnu for lidet, til at man kan dømme i
                                Sagen, men Fejl maa der være begaaet, uagtet det naturligvis
                                egentlig er Fjendens mægtige og overlegne Artilleri, der har ødelagt
                                baade Værkerne og Mandskabet. Det ligger nær at bebrejde
                                Overkommandoen, at den ikke har brugt Angreb til Forsvar uden paa en
                                kejtet Maade, at den har ladet Fjenden komme Stillingen paa 400 Alen
                                nær, og dog pakket 4 Brigader sammen foran Broen over Aissund o. s.
                                v; men — som sagt — det er vanskeligt at dømme om, naar man ikke
                                kender Forholdene nøje. Besætningerne har ikke kunnet være i
                                Skanserne for Artilleriilden og har ikke faaet Tid til at komme
                                derind, før Fjenden var over dem, og denne har dernæst øjeblikkelig
                                kørt sine Feltbatterier op og overdænget hele Egnen ned ad
                                Dybbølbjerg med Kardætsker .. Jeg har ingen Ro paa mig til at
                                skrive; hvert Øjeblik maa jeg ud for at høre, om der ikke skulde
                                være indløbet nogle nye Depecher. Lev derfor vel for i Dag, min
                                elskede Ven, og kys mine yndige Børn fra din kærlige og trofaste N.
                                N. — Vi skulde have været op i Jylland, men Kommandanten gav
                                Kontraordre, da Efterretning kom fra Als.» To
                                    Dage efter fortsættes:« Jeg havde aldrig tænkt mig, at Dybbølstillingen var
                                i den Grad medtagen, som jeg nu erfarer, og det er da
                                Overkommandoens utilgivelige Fejl, at den er holdt. Jeg har aldrig
                                haft nogen synderlig Tro til Prøjsernes Dødsmod, og det er endnu min
                                inderlige Overbevisning, at de vilde være bleven slaaede tilbage,
                                dersom 2det og 22de havde kunnet gøre Modstand fra Værkerne, uagtet
                                deres uhyre Overmagt og ulige bedre Bevæbning. Det har stadig været
                                mit Haab, at vor nationale Begejstring vilde kunne have bødet paa
                                alle de store og aldeles uforsvarlige Mangler, som vor skændige
                                Krigsbestyrelse har ladet trives hos os; men slet Ledelse fra oven
                                har sat en Pind for det med. Endelig vil det — skønt sørgelig
                                sildigt — vel lykkes at vække Interesse hos Landets Repræsentanter
                                for Landforsvarets Ledelse og faa Mænd som
                                Lundby o. s. v. fjernede fra Bestyrelsen, og det med al den
                                Ringeagt, de fortjener. Hvad nu! Det er det store Spørgsmaal.
                                Overkommandoen er flyttet til Fyen, og det er ikke noget godt Tegn.
                                Dersom der nu ikke kommer Underhandlinger i Gang eller vi faar
                                fremmed Hjælp, maa vi vist belave os paa et Bombardement her. Dog
                                nok om alt dette sørgelige! Lad os haabe paa en lysere Fremtid og
                                erindre, at det har set værre ud i Danmark før og er dog blevet godt
                                ». —Det bliver Foraar«... Buskene begynder at
                                blive grønne, og Fuglene kvidrer lystigt i den solklare Luft. Vi
                                gaar imidlertid endnu stadig i Vinterdragten, den samme som ved
                                Danevirke, og vore Tanker og Følelser har
                                visselig heller ikke faaet et blidere eller mere sommerligt Præg. Vi
                                maa holde ud, vi maa
                                ikke give efter, nu mindre end nogen Sinde før, men vise Alverden,
                                at vi er en fri og mandig Nation, der ikke vil lade sig undertrykke
                                af Voldsmænd. — Gamle Lunding har efter fattig Evne paa bedste Maade
                                søgt at benytte den givne Frist til at sætte Fæstningen i bedre
                                Stand, og mange Mangler er allerede afhjulpne. Han er ved godt Mod
                                og trøster sig med, at hans Besætning altid skal være mere angst for
                                ham end for Fjenden. Men det er et Spørgsmaal, om han rigtig
                                vurderer Virkningen af Prøjsernes nye Skyts; det tror jeg ikke, han
                                gør, ellers vilde han f. Eks. sørge for et Batteri med riflede
                                Kanoner paa Strib, der kunde give Fæstningen Flankebedækning fra den
                                Side ... » Tre Dage efter følger (27.
                                April):«.. Her var et sært Røre i Byen hele Dagen i Gaar. 13.
                                Regiment afgik til Fyen; alt det riflede Skyts blev taget ned af
                                Voldene og i Nat ført sammesteds hen. Man skal være bleven bange for
                                en Landgang paa Fyen over Fænø, men det forekommer mig at være en
                                utilstrækkelig Forklaring, da der jo ligger Tropper og Artilleri nok
                                i og omkring Assens, der kunde hentes. Paa den anden Side lader det
                                heller ikke til, at Fæstningen skal rømmes, da der ufortrødent
                                arbejdes paa Voldene. Soldaterne var næsten grædefærdige, da de saà
                                de riflede Kanoner blive kørt bort .. Jeg griber nu hver Dag med
                                Begærlighed Aviserne for at høre noget om Konferencen, da den jo
                                forhaabentlig enten vil fremkalde en evropæisk Krig eller gøre en
                                Ende paa Sagen. — Jeg har været et Løb ude i Byen for om muligt at
                                høre noget nyt og faa en nærmere Forklaring paa det, der ser saa gaadefuldt ud.
                                Kommandanten græd, da han i Gaar fik Ordre til at sende det riflede
                                Skyts bort; han var nu en Gang fast besluttet paa at ville forsvare
                                sin Fæstning til det yderste. Det eneste, jeg kan faa ud af det
                                hele, er, at man ikke vil forsvare Fredericia haardnakket; men selv
                                om det bliver Tilfældet, vil Byen blive aldeles ødelagt, dersom
                                Fjenden begynder paa et alvorligt Bombardement ... »Den 28. April« er det sket, Fredericia er
                                forladt! En tynd Forpostkæde dækker endnu kun Fronten, og selv den
                                gaar vistnok bort endnu i Nat. Kanonerne, Trænet og det meste mobile
                                Materiel er bragt her over; men mange Tusender er atter kastede
                                bort, og et uhyre Arbejde har været forgæves. Kommandanten, den
                                mandige og djærve Lunding, stred imod, det han kunde, men uden
                                Nytte. I en hel Time stred han igennem Telegrafen med Ministeren,
                                for han vilde give efter, — der kan visselig ikke være to Meninger
                                om, at det var rigtigst at gaa sin Vej; men det er sørgeligt, at man
                                først i den IIte Time kom til den Erkendelse. Kampen ved Dybbøl var
                                maaske en politisk Nødvendighed, men det haardnakkede Forsvar, der
                                kostede saa uforholdsmæssig meget Blod, var vistnok en militær Fejl,
                                naar Sagerne stod, som de nu vides at have staaet. Vi maa benytte
                                vore lokale Forhold og Sømagten til at føre en Angrebskrig og søge
                                at blive de stærkere paa hvert enkelt Punkt. Fyen bør være
                                Udgangspunktet; derfra kan man sende Ekspeditioner til Østersøens
                                Kyster, overskære Fjendens Operationslinie paa Halvøen o. s. v. —
                                Lad os sælge alle Kavalerihestene og kun beholde 8 Eskadroner, der
                                forsynes med de
                                letteste og flinkeste Karle og de bedste og mest tilredne Heste, og
                                iøvrigt bevæbnes og indøves som ridende Jægere. Det øvrige Mandskab
                                skulde ind i Infanteriet. For de indkomne Penge og den Masse, der
                                vilde spares hver Dag, kunde man købe gode Transportbaade. Men nu
                                nok om alt dette, der desværre i denne Tid har saa megen Interesse,
                                men som under andre og bedre Forhold ligger saa fjernt for min Pige
                                ... »Medens Krigen staar paa, vrimler
                                    Premierløjtnantens Breve bestandig af Udtryk for hans Kærlighed
                                    og Omhu for Hustru og Børn:« Hver Gang, jeg ser en lille
                                Dreng, kommer jeg uvilkaarlig til at tænke paa min yndige N ....
                                «Jeg plejer ogsaa at have nogle Konvoluter i Lommen med Udskrift og
                                Frimærke, for at jeg kan sende et Par Ord, om jeg end skal skrive
                                det med Blyant .. Min yndige Dreng, saa han kan 8 Hovedstæder uden
                                ad. Jeg tør næsten ikke tænke mig den Fryd, det vil være mig, engang
                                i Tiden atter at have ham, dig og Ingeborg hos mig ... saaledes staar der rundt omkring. Engang i Marts
                                    skriver han:«Næst efter dig er der ingen, som jeg længes
                                saa meget efter som Børnene, og det er ikke sjældent, at denne
                                Længsel giver sig Luft i lydelige Udraab som: « Fa'er! » Jeg vil
                                kæle » o. s. v. Mine nærmeste Omgivelser kender dem meget godt og
                                forundrer sig slet ikke over dem. Tjenesten levner mig den
                                allerstørste Del af Tiden fri, og det er mig altid den kæreste og
                                bedste Beskæftigelse at underholde mig med Jer. — Alt det er nu
                                noget, som du har hørt saa tidt og godt véd, men jeg kan ikke lade
                                være at fortælle dig det atter og atter. Mange Gange gør jeg formelig Vold paa mig selv
                                for at holde disse Stemninger indenfor visse Grænser, men det vil
                                ikke altid lykkes mig. Imidlertid haaber jeg, at det, at jeg holder
                                saa uendelig meget af dig og Børnene, ikke skal gøre mig til en
                                mindre god Soldat ... »Kendsgerningerne viste, at Brevskriveren blev ved
                                    at være den uforfærdede Soldat fra de tinge Aar og den første
                                    Krig, men dog ledes han d. 22. April til den Betragtning:«
                                Man burde som Soldat aldrig være gift! Naar man elsker Kone og Børn,
                                som man bør gøre det, knyttes man med saa stærke Baand til Livet, at
                                de færreste som saadanne ser Døden i Ansigtet med den frejdige Lyst,
                                som de ellers vilde gøre, da det hele dog kun er et Tidsspørgsmaal,
                                og der intet sker tilfældigt». —Under Vaabenlivilen har Premierløjtnanten haft
                                    Permission og besøgt Hjemmet. Nu skriver han d. 8.
                                Juni:«Min egen velsignede Pige! Saa sidder jeg da atter her,
                                langt, langt borte fra alt, hvad der er mig kærest og mest dyrebart
                                i Livet! Med hvilke Følelser jeg er her, kan du bedst sige dig selv,
                                da du véd, hvilken navnløs Fryd det var mig igen at være sammen med
                                dig og Børnene. Egentlig burde jeg ikke være tagen hjem, da vi begge
                                naturligvis nu føler Adskillelsen dobbelt bittert. Og dog takker jeg
                                dig inderlig for hvert Øjeblik, vi var sammen, og har ikke et eneste
                                at undvære! .. Jeg stirrede fra Dampskibsdækket efter dig, saa længe
                                jeg kunde øjne en Flig af din Kaabe, men skønt en Elskers Øjne jo er
                                skarpe, varede det desværre ikke længere end til det Øjeblik, da «
                                Orion » med fuld
                                Kraft stod af Havnen. Jeg maatte da nøjes med endnu en Gang at
                                svinge min Hue til Afsked ... »D. 15. Juni udtales om Fremtidsudsigterne:«
                                ... Du spørger mig, om jeg tror, at vi med nogen rimelig Udsigt til
                                et heldigt Resultat kan optage Kampen ene. Nej, oprigtig talt, det
                                tror jeg ikke; men jeg haaber og ønsker, at vi, naar Krigen atter
                                bryder ud, vil faa Kampfæller, hvis Feltraab vil bringe Evropa til
                                at bæve. Ja, jeg kan ikke nægte, at skønt hele mit Hjærte hænger ved
                                dig og Børnene — det vilde være med Lyst, at jeg under en Marechal
                                af Frankrig gav mit ringe Bidrag til at tugte disse utaalelige
                                Tyskere ... »Als bliver taget, det nye Ministerium dannes, og
                                    Premierløjtnanten ligger stadig med sit Kompagni paa Fyen:«
                                ... Der tales nu stærkt om Vaabenhvile og Fred, og jeg maa ærlig
                                tilstaa, at skønt jeg hidtil har holdt Ørene stive saa godt som
                                nogen, begynder jeg dog nu at have faaet nok af det hele. Den
                                ynkelige Ledelse fra oven lader mig end ikke skimte nogen Mulighed
                                til at faa Hævn over vore Dødsfjender og udsætter os endog for
                                yderligere Tab, skønt Arméen ingen Sinde har haft en bedre Stilling
                                end netop nu. Det er i Sandhed en sørgelig Tilfredsstillelse for mig
                                og mine lige, der i saa mange Aar har klaget bittert over Arméens
                                slette Bevæbning og meget mangelfulde Øvelse, at det nu endelig er
                                gaaet op for disse bornerte og indolente Herrer, der har staaet i
                                Spidsen for Bestyrelsen. Det har kostet Danmark Tusinder af
                                Mennesker, 40 Millioner, Hæder og Ære og rimeligvis Slesvig! .. Jeg
                                for mit vedkommende har intet imod, at « Professorpartiet » er
                                styrtet. Det har udfordret hele Tyskland i mange Aar, skaffet os en
                                Kamp med to Stormagter uden at have allierede, og tilmed ikke i
                                nogen Henseende forberedt Landet paa at føre Krig. For at opnaa
                                saadanne Resultater behøves i Sandhed ingen Lærdom. Gid det nye
                                Ministerium maa være heldigere! ... » Den 25.
                                    Juli hedder det:« ... Det er sørgelige Tider for Landet,
                                naar man ser tilbage, og desværre ogsaa, naar man ser frem. Dersom
                                der ikke sker noget overordentligt, kan jeg ikke se, hvad Enden skal
                                blive. Smaa Kræfter har vi, og naar de dertil bliver anvendte slet,
                                uden Plan og Maal, kan Udfaldet umuligt blive godt. Jeg tror ikke,
                                at Fyen kan tages, saa længe vi er Herrer til Søs, medmindre vi er
                                endnu større Klodrianer end paa Als, men det er desværre jo ikke
                                umuligt, at de to Flaader kan forene sig, og da, ja da er Sjælland
                                ikke sikker! Gud give, at I dog i det mindste der maatte blive fri!
                                ... Gamle Grundtvig har nylig skrevet et dejligt Digt, der begynder
                                saaledes: « Er det forbi, det lyse Haab, hvormed vi jublende i
                                Kampen droge? » Gid jeg kunde og turde besvare det og andre af hans
                                Spørgsmaal paa samme Maade som han! » Samlingens
                                    sidste Brev af almindeligere Interesse er skrevet den 2den
                                    August. Fortælleren har været om Bord i«
                                    Rolf Krake». « Det er et herligt Skib; uagtet jeg siden
                                Als-Historien ikke kan lide det, var det mig dog kært at se det. —
                                Blot Søetaten maatte forjage saadanne taabelige Anskuelser som den,
                                at Staten bygger en saa kostbar Æske kun som Livsforsikring for
                                Marinen! Meningen er naturligvis, at den skal bruges, hvor intet andet Skib
                                kan bruges. Det er formelig irriterende at høre en Officer sige, at
                                de halvt om halvt havde tabt Tilliden til Skibet, fordi en Granat,
                                der gik igennem Dækket, havde dræbt en Officer. Gud véd da, hvad
                                Landhæren skal have Tillid til! ... Jeg holder ikke af
                                Overkommandoens Dispositioner med Hensyn til Fyens Forsvar; af bare
                                Forsigtighed er vi som sædvanlig uforsigtige, med andre Ord, vi er
                                alt for spredte. Jeg vilde nu have mindst det halve Infanteri
                                opstillet samlet ved Gamborgfjorden. Ligeledes kan jeg ikke lide, at
                                man har lagt Regimenter som 17., 13. o. s. v. paa Fænø og Hindsgavl,
                                de mest udsatte Punkter, i Stedet for 19. og 21 .. Det er ikke
                                Hovmod, men det er min fuldkomne Overbevisning, at II., 19. og 21.
                                Regiment for Øjeblikket er de bedste i Arméen. Det er godt nok at
                                have en paalidelig Reserve; men faar Fjenden først fast Fod her
                                ovre, bliver det dobbelt vanskeligt at jage ham ud, og det med en
                                Brigade ... » Og med dyb Smerte hedder
                                det:«... Ja, du kan tro, jeg længes ogsaa inderlig efter at
                                leve i Fred og Ro igen med min Pige og mine Børn! Og dog forsikrer
                                jeg dig, at mit Hjerte krymper sig ved Tanken om at slutte Fred nu,
                                at vi skal rette os i et og alt efter vore overmodige Fjenders
                                Fordringer, at vi ikke fra hele Felttoget har et eneste stolt Minde
                                at se tilbage til; alt det er næ holde ud.En Gruppe forskelligartede Officersprofiler tegnes
                                    gennem nedenstaaende lille Række Bidrag:Munter og livsglad skriver en 23-aarig
                                    Sekondløjtnant af Linjen og Bataillonsadjudant til Venner i
                                    København:Skovby paa Als, d. 7. Marts 1864.Kære Venner! *Forandring er en god Ting sagde — ja, hvem var det, der sagde det;
                                men det kan nu ogsaa være det samme. Den ene Dag er jeg 2—3 Mil Nord
                                for Sønderborg, saa i Sønderborg, saa ligesaa langt Syd for Byen;
                                kort sagt, jeg fører et fuldkomment Taterliv. Tjenestegangen er nu
                                ordnet saaledes, at vi i 6 Dage ligger paa Forpost, o: enten yderst,
                                i Skanserne, eller som Reserve i Sønderborg, og 6 Dage paa Landet
                                som Hvile. I de 6 Dage, vi har været i Tøjet, har vi haft
                                Smaafægtninger hver Dag; I død, 2 savnede og flere saarede er
                                Resultatet af vore Heltebedrifter. Vore Folk begynder at blive
                                Satans flinke for Resten. Men lad mig en Gang beskrive en saadan
                                Forposttur detailleret, og jeg vil vælge Fredag den 4. Marts. Om
                                Morgenen Kl. 8 stilles og afmarcheres til Pythusene, 2 smaa Rønner,
                                der ligger ved Aabenraavejen, og ved hvilke Hovedposten staar. 2.
                                Bataillon skulde den Dag have Feltvagterne og Vedetterne; min
                                Bataillon (I.) skulde blive ved Pythusene. Afløsningen gaar for sig
                                uden Forstyrrelse; Meldinger indkommer, at Posterne er udstillede,
                                Patrouiller udsendes, og vi overlader os til en idyllisk
                                Rolighedstilstand. I det ene Pythus bor Majoren og begge
                                Bataillonsstabene — der er meget uhyggeligt; for det første det fine
                                Selskab — generet; for det andet en Masse Vrøvl — do.; Møblementet
                                    er meget
                                komfortabelt; Huset er naturligvis forladt og opviser I Træbord og 2
                                Bænke. Sovekammeret er en Stue, uden Ruder i Vinduerne, aldeles
                                fyldt med Halm. Majoren har faaet sendende fra København Oksetunge,
                                Kalvesteg m. m., samt fra sin Svigerfader i Helsingør russisk
                                Brændevin, en mærkelig Drik; frivillig Rødvin er indtruffen samme
                                Morgen; kort sagt, der nydes en splendid Frokost; Underlægen koger
                                Kaffe, som drikkes.Nu har jeg faaet, hvad jeg vil have, saa skulde Fanden blive her
                                længere. Ved det andet Pythus staar I fremskudt Kompagni, og fra
                                Løjtnanterne L. og M. indløber Invitation til at spille Loup og
                                drikke Sherry. Top, siger jeg. — « Tillader Kaptajnen [Bataillonskommandøren], at jeg tager mod
                                Indbydelsen? Jeg findes 100 Skridt længer fremme dér og dér o. s. v.
                                » « Værsaagod. » — March!Det andet Pythus er ganske anderledes. Der er kun I Værelse, men der
                                er Stole — en Mængde Skarnbøtter, Øltønder o. desl. er opstablede
                                omkring et højst interessant Bord; Gulvtæppe i Form af Halm paa
                                Gulvet o. s. v., o. s. v. — mageløs Luksus! Sherryen staar paa
                                Bordet, Kortene ligger paa samme, et udvalgt Selskab (de fine
                                eksklusive) sidder om samme. Gæsterne er de to Doctores, Løjtn. S.
                                og jeg. Der drikkes og spilles; jeg vinder 8—9 Sk.; Skoser til —
                                uddeles, kort sagt Ungdommen raser. Nu maa jeg gaa at høre nyt; jeg
                                faar Befalingen, uddeler den, og begiver mig atter til den morsomme
                                Ende af Regimentet, der under min Fraværelse har faaet den
                                eksellente Idé at
                                tilberede en duftende Bøf med superbe Kartofler, som nydes med den
                                frivillige Vin under den samme muntre Stemning. Majoren har fra det
                                andet Pythus lugtet Bøffen og kommer diplomatisk ind, bliver
                                inviteret, faar et Stykke med, en lystig Sang og — gaar heldigvis
                                igen. Under Maaltidet kommer Skildvagten for Gevær løbende og
                                melder: « Der falder Skud i Kæden! » Paa dette Raab fik man de to
                                første Gange, vi var paa Forpost, Bisselæder i Skoene; Kapt. H. og
                                jeg fór op paa Hestene og jagede ud omkring ved de forskellige
                                Feltvagter; men man bliver klogere. « Det er det sædvanlige
                                Patrouillevrøvl », tænkte jeg, blev ved at spise min Bøf, og lod
                                dem, der skulde til deres Delinger, stikke af. Man bliver
                                mærkværdigt ligegyldig for alt sligt efterhaanden. Da jeg var mæt,
                                gik jeg ud ved Posten for Gevær og hørte lidt Plaffen, meldte, hvad
                                jeg havde iagttaget, og opstillede den rimelige Formodning, at det
                                ikke var noget alvorligt. Lidt efter kom en saaret af 3. Komp.
                                spadserende til Underlægen; han havde faaet en Kugle i Kinden,
                                temmelig slemt nok; han blev forbunden og kørt til Sønderborg. Det
                                var det eneste Tab, vi havde den Dag, og Vedetterne blev paa deres
                                Post, saa at De ser, jeg gjorde ikke Uret i ikke at lade mig
                                forstyrre ved Bøffen. En Timestid efter Affæren kom Meldingen, at et
                                Par stærke Patrouiller havde angrebet Feltvagterne Nr. I, 2 og 3 o.
                                s. v. Atter Ro. — Mørket falder paa, og Mandskabet, der ligger under
                                aaben Himmel, begynder at tænde Vagtblus. Snart flammer lystige Baal
                                op; Grupper samler sig omkring dem, og dæmpede Sange eller
                                lystige Fortællinger høres rundt omkring. Meget malerisk, men et
                                forbandet Snefog. — Efter et svagt Forsøg paa ved en Bolle udmærket
                                Biskop at faa lidt Gemytlighed tilveje i Pythus Nr. I, gik vi unge
                                atter hen i Nr. 2, hvor vi endte Aftenen med en lille Loup, hvor jeg
                                atter var heldig. Derpaa inspicerede jeg Vagtilden rundt om, der
                                efter Majorens Mening var for stærk, og gik — i Seng — i Halmen,
                                hvor jeg, paa Grund af Rudemangler frøs gudsjammerligt til næste
                                Morgen Kl. 6, hvor alt fik Ordre til at gaa under Gevær, da et
                                Angreb ventedes.Virkeligt blev der ogsaa angreben, og en livlig Fægtning udviklede
                                sig, hvor vore Folk var særdeles flinke. En blev skudt og faldt et
                                Øjeblik i Fjendens Hænder; da vi atter fandt ham, var han aldeles
                                plyndret — endogsaa for Støvler og Hue. Det er en smuk
                                Fremgangsmaade af en civiliseret Armé! Vi skød vist ikke faa af
                                Prøjserne den Dag; to Officerer saàs falde — altsaa enten dræbte
                                eller saarede.Efter denne Geschichte blev vi afløste og drog herud, hvor vi nu i 6
                                Dage skal hvile os. Her fører vi et stille, gemytligt Familjeliv;
                                kommer sammen om Aftenen for at forslaa Tiden og gøre os det saa
                                behageligt som muligt. Jeg var i Gaar i Augustenborg for at faa et
                                varmt Bad, men fik intet; til Gengæld et koldt, da jeg maatte køre 2
                                Mil i et skyllende Regnvejr. Jeg har været i Teatret et Par Gange i
                                Sønderborg.Mere en anden Gang; nu slipper Pladsen op. — Kære Venner! Vær alle paa det
                                venligste hilsede fra Eders trofaste Ven — —En i alle sine Breve stærkt religiøs, 26-aarig
                                    Sekondløjtnant af Linjen skriver:Asseballe paa Als, Lørdag den 13. Februar 1864.Vi har nu i nogle Dage ligget her uvirksomme, men det har ogsaa været
                                nødvendigt for nogenlunde at ordne os efter de Kampe og de
                                Anstrengelser, som vort Regiment i den sidste Tid har maattet døje.
                                Als og Dybbølstillingen og Fredericia er nu de tre Holdepunkter ...
                                Herren være lovet, at jeg endnu er i Live og uskadt! I Træfningen
                                ved Sankelmark Sø fik jeg en mat Kugle i Siden; efter at den havde
                                givet mig et temmelig stærkt Stød, saa jeg var ved at falde om, var
                                den saa pæn at lade være med at gaa gennem Skindet; en anden Kugle —
                                maaske har det været den samme — gik igennem det venstre Kappeærme.
                                Det er med et tungt Hjerte, jeg tilskriver Eder; Tanken om at
                                Overkommandoen har ladet os forlade Danevirkestillingen og frivillig
                                givet den i Fjendens Vold har gjort mig modløs og til en vis Grad
                                sløv, dorsk og søvnig. At dette Skridt blev gjort, forstaar jeg
                                ikke. Vel indrømmer jeg, at Vagttjenesten Dag og Nat i Skanserne
                                under disse ublide Vejrforhold har været drøj, og at mange blev
                                syge, men det véd jeg, at enhver var besjælet af Mod og Lyst til at
                                holde ud, saa længe han kunde; det véd jeg, at enhver vilde slaa,
                                til han faldt. Forøvrigt skal jeg ikke opkaste mig til Dommer over
                                Overgeneralens Handling, maaske har han handlet rigtigt; men sørgeligt,
                                frygtelig sørgeligt var det at gaa bort fra den Stilling, vi alle
                                havde Tillid til, som enhver vilde have forsvaret til det sidste.
                                Enhver af os ønsker, at vi stod der igen, om vi saa skulde døje
                                aldrig saa meget, om saa den ene efter den anden gik bort af
                                Udmattelse, Anstrengelse og Mangel paa Søvn. Vi har gaaet noget
                                igennem, I kære Mennesker, det maa I tro, men det sidste er det
                                værste og tusinde Gange tungere end alt det andet. Dog, vi vil ikke
                                fortvivle, « der er en Herre, der al Ting mægter », han kan endnu
                                give os Sejr over frække Voldsmænd. Jeg er for Øjeblikket
                                Kompagnikommandør, da B. er saaret, dog temmelig let. A. og B. er
                                dræbte, E., F., L., W. og et Par Reserveofficerer, som I ikke
                                kender, er saarede, M. er savnet, maaske er han falden i Fjendens
                                Hænder. Fægtningen ved Sankelmark Sø var Lørdag den 6te; Granaterne
                                regnede ned over os og Kuglerne peb os om Ørerne; vi gav dem det
                                glatte Lag igen, men desværre havde vi kun 2 Kanoner hos os. Der kom
                                fuldstændig Ro over mig, da jeg havde været lidt i Ilden; i
                                Begyndelsen var jeg spændt og urolig. Min Oppasser har jeg ikke set
                                noget til i 14 Dage; jeg er blottet for de nødvendigste
                                Klædningsstykker, men det er jeg ikke ene om. Herren beskærme vort
                                Fædreland og give det Sejr; vi vil slaa, saa længe vi kan. Tak for
                                alt, I kære Forældre og Sødskende. Samles vi ikke her paa Jorden,
                                saa samles vi ved Jesu Kristi Naade i Himlen. Farvel!Efter Krigens Slutning har den samme unge Officer
                                    i November Maaned nedskrevet i sin Dagbog:Freden er nu sluttet, ak, hvilken Fred! Du har prøvet vort stakkels
                                Fædreland haardt, Herre; maatte Prøvelsen dog virke velgørende paa
                                os alle, saa at Folkets Hjerte mere og mere droges til dig! Man
                                skulde tro, at denne Trængselstid skulde have bragt alle Hjerter til
                                Frelseren som den eneste rette Læge. Folk maa dog have faaet Øjnene
                                op for, at det kan slet ikke nytte at stole paa jordiske Stormagter,
                                hverken store Lande, Guld, Gods eller Klogskab; og dog, mange er
                                blinde for Tugtelsens Hensigt og tænker nu ikke mere end før Krigen
                                paa at søge Herren. Herre, forlad ikke vort elskede Fædreland, selv
                                om der er megen Synd, Daarlighed og Vantro i Landet; lad der ikke
                                gaa lang Tid hen, inden vor Korsfane atter vajer der nede hos vore
                                stakkels, solgte Brødre og Søstre! —Paa et lille Meldingskort er med Blyant henkastet
                                    nogle Ord fra en 28aarig Sekondløjtnant af Linjen til hans
                                    Hustru, der sidder hjemme med en lille Søn paa to Aar og hvis
                                    Nedkomst er i Vente.Han er paa Skansevagt ved Dybbøl d. 2. Marts og
                                    skriver:Min egen Julse! *Det er Paaskedags Morgen, og vi har tilbragt Natten herude og ved
                                Skanserne. Kun af og til har Fjenden sendt os en Granat, og for
                                Resten er alt i bedste Velgaaende. Af og til fik jeg mig, paa Tur
                                med de andre Officerer, en lille Times Slummer, og den styrkede forbavsende.
                                Nu henad Morgenstunden er Stemningen livlig og oprømt. Vittigheder
                                falder hyppigere end Granater. Nu faar vi snart vore Paaskeæg,
                                bemærkede en med Hentydning til de fjendtlige Batterier. De er saa
                                forbandet haardkogte, svarede en anden. — I dette Øjeblik har en Del
                                Underofficerer forenet sig om at synge en lille Salme; med smukke,
                                klare Stemmer lyder Sangen fra disse i det endnu saa korte Felttog
                                allerede hærdede Soldater. Man bliver ganske blød derved. Hils mine
                                kære gamle og bring G. min hjertelige Lykønskning til hans
                                Fødselsdag. — Jeg bliver fuldstændig blød ved mit lille
                                Familjeportræt; men det er en velsignet Følelse. Kunde vi nu være
                                saa lykkelige, at alt for dit vedkommende maatte gaa godt, lige saa
                                vel som for mit, saa maatte vi rigtignok være taknemmelige. Men husk
                                paa, at alt afhænger af Sindsro! Adieu, min velsignede Julse.
                                Passiar nu kun dygtigt med vor lille Dreng!Din S.Dagen efter indledede Prøjserne Kl. 3 om Morgenen
                                    den bekendte, større Fægtning foran Dybbøl, og den I. April
                                    sender Brevskriverens Bataillonskommandør, med hvem han var godt
                                    kendt, hans Hustru følgende Skrivelse:*Kære Frue, modtag min inderlige Medfølelse i den Ulykke, der har ramt
                                Dem. Deres Mand var mig kær som en Broder, og Tabet af ham har
                                indtil dette Øjeblik forbitret mig den herlige Sejr, vi vandt over
                                Fjenden. Deres Mand blev med sit Mandskab sendt frem for i Forening
                                med en Del af 10. Regiment at rense Ø. Dybbøl. Han udførte det
                                med glimrende Held og Tapperhed. Fjenden blev forjaget. Ikke
                                tilfreds hermed befalede han, at Fjenden skulde forfølges, og en
                                Strækning Vesten for Dybbøl gik det endnu godt. Men nu kom vort
                                Mandskab i de fjendtlige Reservers Ild. B. erholdt 3 mindre Saar af
                                3 Kugler. Han sagde derfor til Løjtnant A., at han maatte forlade
                                Valpladsen og erholdt i samme Øjeblik en dødbringende Kugle gennem
                                Hovedet.Det skulde nu være saa. Det er en frygtelig Krig, og ikke mange af os
                                vil opleve Enden derpaa. jeg beder Dem, saalænge jeg lever, at
                                betragte mig som Deres nærmeste Slægtning. De har Ret dertil, og jeg
                                vil aldrig svigte Dem. Skriv mig til; jeg længes efter Brev fra Dem.
                                Lad mig vide alt, hvad der angaar Dem, lad mig vide, hvorledes jeg
                                skal hjælpe Dem. Hver Gang, De trænger til Penge, er det mig, som
                                vil vide at skaffe dem til Veje.Det skulde nu saa være; det er jo altid de bedste, som gaar først, og
                                vi maa klynge os saa fast til Gud, som det staar i vore svage
                                Kræfter. I Eftermiddag gaar jeg atter til Dybbøl —Med det Haab, at Tiden bringer Lindring, forbliver jeg for stedseDeres ærbødigst hengivne — —Fra Johaniternes Hospital i Flensborg skriver en
                                    Regimentskommandør til sin Adjudant: Gode B.!Da jeg nu er kommen saa vidt, at jeg uden synderlig Smerte kan,
                                liggende paa min Ryg, skrive med Blyant, vil jeg underrette Dem om,
                                at jeg den 18de blev saaret ved et Skud gennem venstre Laar i
                                Nærheden af Hoften. Skuddet fik jeg nok ikke langt fra Løbegravene.
                                G. faldt, før jeg blev saaret, og A. kort efter. Da der ikke var
                                nogen Ambulance i Nærheden, vilde Folkene bære mig tilbage og
                                proberede ogsaa ærligt derpaa, men da de havde baaret mig et Par
                                hundrede Skridt paa Geværbaare, blev de to forreste saarede og
                                maatte opgive det, jeg lod derfor de to tilbageblevne smide mig i en
                                Grav og sørge for dem selv, saa godt de kunde. Her laa jeg i nogen
                                Tid temmelig sikkert, medens Kuglerne fra begge Sider fløj over
                                Hovedet paa mig, til jeg blev taget af Prøjserne og bragt ind i
                                Skanse Nr. 8, hvor jeg for Resten blev meget høfligt og ordentligt
                                behandlet. Her traf jeg M. og H.; senere blev jeg bragt til en Plads
                                foran Dybbøl og derfra kørt til Broager. Her blev mit Saar ordentlig
                                undersøgt og befandtes at have taget en meget heldig Gang gennem min
                                Portemonæ ind i højre Side af venstre Laar, uden om Benet og ud ved
                                venstre Hofte. Der er ingen Fare ved det, men det vil blive en
                                langvarig Historie og kedelig, da jeg slet ikke kan røre Benet og
                                maa ligge paa Ryggen hele Tiden; naar jeg ligger ganske stille, har
                                jeg ingen videre Smerter, saa Dagene gaar nok, men Nætterne er
                                rædsomme. — Af prøjsiske Officerer har jeg erfaret, at Kapt. H.
                                ligger saaret i Nyppel, farligt i Brystet, Lt. R. i Graasten i
                                Halsen og venstre Skulder, lettere, V. ligger her i Byen med et Saar
                                omtrent som mit ...Nu længes jeg meget efter at høre lidt om mine andre Kammeraters Skæbne og om,
                                hvorledes det i det hele taget er gaaet Regimentet; af prøjsiske
                                Tidender ser jeg, at det maa have lidt enormt, for Resten udtaler
                                samtlige disse sig meget anerkendende om Reservens 8. Brigades
                                Fremrykning imod Løbegravene, men det er vel kun en Grund mere for
                                de københavnske Blade til yderligere at forhaane os; men Postens
                                langsomme Gang hertil og endnu langsommere Udlevering gør, at jeg
                                endnu ikke har faaet Lejlighed til at ærgre mig herover ...Nu kunde De gøre mig en stor Tjeneste, naar De, saa snart Deres Tid
                                tillader Dem det, vil give mig lidt Underretning om, hvorledes det
                                er gaaet de Kammerater, om hvis Skæbne jeg er uvidende, om de er
                                døde, saarede eller fangne. Saavidt jeg herfra har kunnet bringe i
                                Erfaring, er ingen usaaret Officer af Regimentet faldet i
                                Fangenskab.Efter de tyske Aviser skal Regimentets Tab af Officerer være enormt,
                                men det haaber jeg er overdrevent, men dog ængsteligt at høre. Det
                                vil derfor være bedre for mig at faa Sandheden at vide, selv om den
                                er meget sørgelig ... Nu vil jeg ikke trætte Dem med flere
                                Spørgsmaal, men kun bede Dem bringe min venligste Hilsen til de
                                Officerer og Underofficerer, som endnu befinder sig ved Regimentet.
                                Navne tør jeg desværre ikke nævne af Frygt for at støde paa †.Forplejningen og Behandlingen her er udmærket og lader intet tilbage at ønske, men det er ogsaa et stort
                                Held at blive optaget af Johanitterne ...Et Uddrag af et Brev fra en Batteridyrlæge er i
                                    sin Glæde over alt det, der blev frelst og reddet, typisk for en
                                    Opfattelse, der spillede sin afgørende Rolle under hele
                                Krigen.... Nu er vi da paa Fyen og ligger for
                                Øjeblikket i H., 2½ Mil fra Faaborg. Dertil kom vi igaar Aftes med
                                den sidste Del af Batteriet, som Gud ske Lov er frelst med et og
                                alt. Det var ogsaa en varm Tur, vi havde den 29. Da vi om Morgenen
                                Kl. I—2 blev purrede ud, var der en frygtelig Kanonade, men ingen
                                anede, at vi med det samme skulde komme herfra. Thi at Als ej, lige
                                saa lidt som nogen anden Stilling her i Verden, kunde holdes
                                bestandig, vidste enhver; men det var sikkert en smertelig
                                Overraskelse for alle, at den saa hurtigt blev taget. Man anser det
                                for afgjort, at Skylden hertil er den, at her var for lidt
                                Infanteri. General Steinmann har fiere Gange forgæves anmodet
                                Overkommandoen om at faa mere Infanteri hertil.En heldig Side ved Sagen er, at vi har faaet saa meget reddet. Det
                                var en almindelig Mening, at naar Als blev erobret, maatte omtrent
                                alt, hvad der var dér, gaa tabt. Men, undtages Positionsskytset, som
                                jo nødvendigvis maa gaa tabt, blev saa at sige alt reddet. Hele
                                Retræten foregik udmærket, med en mageløs Ro og Værdighed. Vi trak
                                os hele Tiden tilbage fægtende, og Kuglerne peb os ordentlig om
                                Ørerne. Vi var imidlertid saa heldige ej at miste hverken Mandskab
                                eller Heste. Vort Batteri var her ligesom ved Danevirke blandt de
                                allersidste Tropper,
                                og efter at have naaet Kegenæs indtog vi atter Stilling der. I Gaar
                                Eftermiddags Kl. 3 omtrent blev den sidste Del af Batteriet
                                indskibet, og Kaptajnen og jeg forlod nu Als med Dampskibet Ejderen,
                                i Følge med General Steinmann og en Mængde andre højere Officerer. I
                                Gaar Aftes kom vi saa hertil, saa trætte, som man maa være, efter at
                                vi i 48 Timer ingen Hvile havde faaet. Besværlighederne var jo
                                imidlertid for intet at regne mod Danevirkehistorien. Jeg havde
                                rigtignok ej troet, at vi havde naaet Fyen; Kaptajnen og jeg var saa
                                overbeviste om, at vi vilde blive tagne til Fange. Fyen er ej saa
                                let at faa Fingre i, tilmed er her jo en Mængde Tropper, saa her
                                kommer de vel ej ... —Til Slutning skal endnu anføres Uddrag af nogle
                                    Breve, som en Kompagnikommandør, Premierløjtnant af
                                    Krigsreserven, fra Fangenskabet sender sit Regiments
                                Adjudant:Schweidnitz, Prøjsen, 28. Maj 1864.Tak! ret hjertelig Tak for Deres venlige Brev af 17. min kære Ltnt.
                                B. De véd ikke, hvor det gør godt, uendelig godt, at høre fra en kær
                                og saa agtet Kammerat, som De er for mig. Jeg skulde visselig for
                                lang Tid siden have ladet høre fra mig, om jeg havde vidst, De for
                                det første var i Live, og for det andet ved Regimentet; jeg fik
                                først begge Dele at vide af et meget venligt Brev, jeg i Midten af
                                denne Maaned modtog fra Oberst Scharffenberg. Tak for Deres og mine
                                øvrige brave Kammeraters gode Tanker om mig; det vil altid være mig
                                en stor Trøst her i dette fordømte Fangenskab, at vide at saa brave
                                Officerer som Regimentets har mig i venlig Erindring. Jeg gjorde min
                                Pligt, min kære B., den ulykkelige 18. April, saa godt jeg
                                formaaede, men heller ikke videre; enhver som helst gjorde sin
                                Pligt, men Gud var os imod.Af D., hvem jeg tilskrev i Forgaars, vil De maaske have hørt, hvad
                                jeg kan fortælle om Fægtningen; den var for mig desværre snart endt,
                                og maa jeg kun beklage, jeg ikke fik Lejlighed til at fuldføre den
                                mig af Obersten givne Ordre saa udførligt, som jeg havde ønsket det.
                                Hvad mit Kompagni angaar, B., da var saavel Underofficerer som
                                menige saa brave, som tænkes kan; enhver gjorde i fuldeste Maal sin
                                Pligt, ingen Vaklen eller Uro; trolig fulgte de deres Førere, og gør
                                det mig kun ondt at tænke paa hvor mangen brav Soldat der lukkede
                                sit Øje paa det for I. Kompagni saa skæbnesvangre Stykke Vej til
                                Dybbøl Mølle. Havde jeg blot ikke faaet disse fordømte Saar, der for
                                det første stoppede mig og formodentlig Kompagniet, og for det andet
                                nu har fordømt mig til Ørkesløshed i Fangenskab i Stedet for igen at
                                kunne dele Glæde og Fare med mine Kammerater, som sagt, var jeg ikke
                                saa tidlig bleven saaret, jeg tror endda, vi havde taget den Mølle,
                                thi « kjær af os », som Jyden siger, var de ikke, og havde vi først
                                faaet den besat, vilde vi set, hvorledes de havde faaet os ud igen.
                                Jeg fik min Helsot ved den østre Gavl af Vaaningshuset, og K. formodentlig,
                                antager jeg, ved at rykke det kastede I. Kompagni til Hjælp, sit
                                dødelige Saar gennem venstre Øje ved den vestre Gavl af samme Hus
                                mellem selve Møllen og Huset. Han er begravet, saa vidt jeg har
                                kunnet erfare, i den store Grav, men var iøvrigt, efter Øjenvidners
                                Udsagn, efter hvis Beskrivelse jeg er fuldkommen overbevist om at
                                den af dem sete Officers Lig absolut maatte være K.'s, aldeles
                                udplyndret. Man forsøgte ogsaa mig, idet man antog mig for død,
                                lossede min ene Lomme for nogle løse Specier, min Kikkert og havde
                                alt fat i mit Uhr, men da kom Monsieur Urian til sig selv ogmed et
                                godt dansk Puf for Brystet af Karnaillen forsvandt han; lidt efter
                                kom to skikkelige Prøjsere og bragte mig tilbage. To Læger var
                                dernæst saa venlige at fortælle mig, jeg maatte gøre mig færdig til
                                Parade ved den store Armé, men Mennesket spaar, Gud raa'r, de maatte
                                senere sluge deres Ord i dem igen.Dog nu Farvel, min kære B., tak for Deres Venlighed ved at erindre
                                mig, og vis mig Deres saa kære Venskab, ved at have I. Kompagnis
                                Underofficerer og Mandskab i Erindring ved hæderlig Belønning, om
                                saadanne skulde blive Regimentet til Del. Hils alle Regimentets
                                Officerer og bed dem erindre en Kammerat, som højlig beklager ikke
                                at kunne være i deres Midte.Mine Saar ere snart lægte, jeg tænker i Løbet af en 4 à 6 Dage; det i
                                Skulderen, der var det ubetydeligste, generede mig meget, i alt Fald
                                i Begyndelsen. Min
                                Stemme er temmelig svag endnu, jeg vil haabe, den kommer igen, og
                                Halsen vil rette sig, thi skævhovedet er jeg da for Tiden.Gud være lovet, Regimentet har ikke ret mange Fanger!Schweidnitz, 27. Juni 1864.Saa er da Loddet kastet, min kære B., vort lille, kære Danmark
                                optager Kampen igen, en Kamp paa Liv og Død ... Tak for det gode og
                                altfor rosende Omdømme, De og Regimentet i det hele har tildelt mig;
                                jeg har ikke gjort andet end min simple Pligt, B., og enhversomhelst
                                af mine Kammerater har udenfor al Tvivl gjort denne i lige saa fuldt
                                Maal som jeg, men mine Underofficerer var mageløse; deres Ros kan
                                ikke hæves højt nok, det er virkelig med blødende Hjerte, at jeg
                                hører, at min brave, gamle H. og B. er borte, men jeg haaber ogsaa
                                og beder Dem personlig, kære B., gøre for H.s og B.s Familjer, hvad
                                der er muligt, thi bedre Soldater fandtes vist næppe. Vel kunde man
                                maaske sige et og andet, der kunde være bedre om B. f. Eks., men
                                hvor findes et fejlfrit Menneske? Og kan jeg med Sandhed sige om B.,
                                hvor findes en mere uforfærdet og tapper Soldat i en Bataille end
                                han? Det gør mig inderlig ondt, han ikke i levende Live blev
                                belønnet, som han fortjente. Jeg har kun én Tanke, og den
                                beskæftiger mig bestandig, det er at blive udvekslet, og beder jeg
                                Dem personlig, hvis vi skulde være saa heldige, ved en eller anden
                                Affære, at fange
                                nogle af disse herlige, stammverwandte Officerer, da at have mig i
                                Erindring, personlig forebringe mit inderlige Ønske for Brigaden, og
                                vil det da let kunne lade sig arrangere (Paaskud, hm!:
                                Familieforhold) og er det mit Haab, at mine Kammerater vil optage
                                mig med samme Venlighed som forhen ...—