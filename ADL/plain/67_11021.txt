Atta Trollindeholder: [I] blank. [II] portræt med facsimileunderskriftH. Heinei stor dekorativ ramme. [III]Heinrich Heine: Atta Troll. Bogen om Le Grand. Heines Omvendelse.Vignet. Paa dansk ved Sophus Claussen. Det Schubotheske Forlag,alt i ramme identisk med II. [IV]P. Petersens Bogtrykkeri (Egmont H. Petersen) København.[V-VIII] forord undertegnetSophus Claussen,hvorover en vignet, der også bruges andetsteds i bogen. [IX] deltitel. [X]Motto.[XI-XIII] forord undertegnetOversætteren.[XIV] blank. [XV] vignet: Aarhundredets Klassikere.[XVI]: Til "Aarhundredets Klassikere", der omfatter udvalgte Arbejder af det 19. Aarhundredes bekendteste udenlandske Forfattere i Oversættelse ved danske og norske Digtere, er den dekorative Udstyrelse samt Bindet udført efter Prof. Hans Tegners Originaler. I samlingen er udkommet: Musset: Et Barn af Aarhundredet ved Gustav Esmann. Thackeray: Bogen om Snobberne ved Gustav Wied. Heine: Atta Troll ved Sophus Claussen. Under Forberedelse er: Maupassant: Udvalgte Fortællinger ved Herman Bang.1-85Atta Troll.86 blank. 87-145 prosaværketBogen om Le Grand.146 blank. 147-215prosaværketHeines Omvendelse. Af "Tilstaaelser".216 blank.

Omslaget er turkisfarvet med sort tegning og grøn tekst og har på bagsiden en (sorttrykt) reklametekst for serien fra Berlingske Tidende, angivelsenPr. Bind Kr. 3,00, hft. 4,25 ib.og bogtrykkernavn. Format 193×125 mm.



Det Schubotheske Forlag, som under Fællestitlen "Aarhundredets Klassikere" har bragt en Række kunstneriske Oversættelser af mærkelige og betydende Værker i det nittende Aarhundredes Litteratur, har ogsaa villet indlemme Heine i dette Galleri.

Heinrich Heine var født i Düsseldorf den 13. December enten 1797 eller 1799 - af jødisk Oprindelse. Han skulde være Købmand, men fallerede før sit tyvende Aar. Han skulde være Jurist, ja fik efter at have vaklet noget mellem forskellige Universiteter sin Examen, men var allerede da en stor Lyriker og Prosaist, som ikke vilde bruge Juraen til noget praktisk. Ved sit tredivte Aar var han beundret overalt i Tyskland for sine skønne og bitre Digte om forsmaaet Kærlighed - han gjorde, sikkert med Rette, et stærkt Indtryk paa Kvinderne og græd de oprigtigste Taarer for de faa af dem, han ikke kunde vinde, blandt hvilke var en Kusine i Hamborg, der giftede sig med en anden og regnes for Heines Ulykke. Han var fritænkersk og ugudelig, glødede for den store franske Revolution og Napoleon, og hans "Rejsebilleder", hvortil "Bogen om Le Grand" hører, blev læste af utallige. Da skrev han i Vrede og Overmod en skandaløs og blodig Satire mod Grev Platen, en poetisk og politisk Modstander, og mistede ved den Lejlighed det tyske Folks Sympatier, saa at han forlod Berlin for at drage til Hamborg, derfra til Helgoland og derfra, i Begejstring over Julirevolutionen, til Paris, hvor han ankom den 3. Marts 1831. Han blev i Frankrig til sin Død, d. 17. Februar 1857, og giftede sig med en Pariserinde, Mathilde Crescence Mirat.

I 1848 døde en Onkel i Hamborg, som havde skænket ham en aarlig Understøttelse, der nu hørte op. En Rygmarvslidelse, hvortil Heine havde haft arvelige Spirer, tog lidt efter Overhaand, og de sidste ni Aar maatte han ligge til Sengs under



store Pinsler. Han blev endog blind, men bevarede sin klare, vaagne Aand til det sidste. Og skønt han havde omvendt sig, brød han sig ikke meget om de Sjælesørgere, der vilde tage sig af ham. "Gud tilgiver mig nok. Det er jo hans Bestilling."

Lyrik kan ikke oversættes. Og det vilde være unyttigt at prøve paa en Fordanskelse af Heines "Buch der Lieder". Oversætteren har derfor valgt at meddele "Bogen om Le Grand", der i en rig og bevæget Prosa indeholder de tilsvarende Stemninger fra hans Ungdom.

"Atta Troll, en Skærsommernatsdrøm", som er skreven fjorten Aar senere, viser hans gode, realistiske Verskunst i Forbindelse med en Romantik eller Symbolisme, som det nye Aarhundredes Digtere ikke vil have Skade af at kende, før de følger deres egne fantastiske Indskydelser. Det vantro nittende Aarhundrede har ikke frembragt en mere flunkende Satire.

Endelig er der "Heines Omvendelse", som stammer fra hans tunge Sygeleje, Vinteren 1853-54. Den viser den store Digterjournalists Prosa udviklet til sin fuldkomneste Form. Og myndigere og klogere er der ikke talt af nogen i det forløbne Hundredaar om Tidens største politiske og religiøse Spørgsmaal. Det blev skrevet for at indskydes i hans Bog om Tyskland, men det slutter sig til Bogen om Le Grand, næsten som var det en anden Del. Det er et helt Aarhundredes Frihedsbestræbelser og Illusioner, der drager forbi den dødssyge Frihedshelts Øjne. Her er hans gamle Dyrkelse af Menneskeguden Napoleon, og i Glæden over at se Gudens Scepter i Napoleon den tredjes Hænder glemmer Digteren den mærkelige Spaadomsgave, som ellers ikke svigter ham; han glemmer - men hvor tilgiveligt! - at spørge, hvad der vil ske, naar den store Kejsers fanatiske Beundrere en Gang opdager, at Napoleon III. dog ikke er Napoleon I. Men hvor tilgiveligt! Hvad han siger om Februarregeringen i 1848 og Kommunisterne er skarpt, men saa velment, at vore Dages Socialister og da særlig de i Danmark maa kunne læse det som Advarsler og Venneraad fra en dødssyg Martyr. Og da vil de muligvis gøre den Indvending, at Heinrich Heine ikke behøver at være ængstelig for Kunsten



og Videnskaben; thi Arbejderne og det store Folk har Udviklingsmuligheder, og netop en Mand som Heinrich Heine virker paa den kraftigste Maade med til at bevare Kunstens og Videnskabens Frugter, da han som Digter og Formidler indstøber den nye Kundskabs Aand i en for alle tilgængelig, for lange Tider uforgængelig Form.

Heine bruger Fremmedord og lærde Hentydninger, men med saadan Kunst og Forstand, at den, der fornuftig følger ham, aldrig behøver at tvivle om Meningen. Jeg har derfor ikke kunnet bevæge mig til at kommentere den store Digter paa kryds og tværs med pedantiske Noter, som vilde besvære Læsningen.

Nu er der en Bemærkning at gøre om den baade vejledende og misvisende Titel "Heines Omvendelse". Er det i Virkeligheden en Omvendelse? Strømmer der ikke de samme Kilder i "Atta Troll" og i "Le Grand" som i disse Tilstaaelser fra Dødslejet, hvor han lovpriser Biblen og bebuder alle protestantiske Sekters Undergang i et fælles Bibeldømme, og hvor han ogsaa lovpriser den romerske Kirke og gærne vilde have været en katolsk Gejstlig af den fineste Aandsoverlegenhed? Den "omvendte" Heine siger et Sted, at Gud er i al Ting, og da man fornægtede Gud, blev han saa uhyggelig til Mode, som da han engang besøgte et Galehus og midt imellem alle de gale opdagede, at hans Fører pludselig havde forladt ham.

De gode Guder har visselig aldrig forladt Heinrich Heine. Hvis han fornægtede og spottede Gudsbegrebet, var det sikkert kun det ortodoxe Samfunds dumme Papirgud. Og imidlertid har Friheden været hans Gud. Eller en Kvindes Elskelighed har været hans Gud. For Heine var Gud Frihed, Gud var Elskelighed - Gud var slet ikke Papir. Altsaa kan man egenlig ikke tale om Heines Omvendelse, han var alle Dage en af de skønne troende, som har en uendelig Glæde af Solens og Lysets lige Vej igennem Verden. Har vi skrevet "Heines Omvendelse" paa tredje Del af denne Bog, er det kun et klodset og markskrigersk Skilt, bag hvilket der beredes Læseren den skønneste Overraskelse - til virkelig Opbyggelse, saa at alle Journalister, alle



Politikere, alle fanatiske Ateister og inkarnerede troende vil lære noget deraf - lære noget andet end det, de nu véd.

København1901.Sophus Claussen





Motto:



"Og Morerfyrsten som stridsrustet Helt

tren frem af det blændende hvide Telt,

som Maanen, under Formørkelse, sort

udgaar af Skyernes skinnende Port."



Morerfyrsten, af Ferd. Freiligrath





I en Fortale til "Atta Troll, en Sommernatsdrøm" meddeler Heine, at dette Digt opstod i Eftersommeren 1841, da der fra de forskelligste Sider havde rejst sig et Harmskrig imod ham, og da man havde ingen ringere Hensigt end at faa ham smidt ud af den tyske Litteratur. Mens Reaktionen og de mægtige hadede og frygtede hans Spot, saa man endog havde villet give ham tilbage til den rene Poesi ved at forbyde ham alt politisk Forfatterskab, var der opstaaet en ny Slags surøjede Demokrater, der ikke fandt ham alvorlig nok. Og Digterkollegerne var misundelige paa ham, især de af den schwabiske Skole, som sang om Foraaret, om de søde Gyldenlakker og det yndige Vejr. Digteren gik i Paris og turde, formedelst de hjemlige Gendarmer, næppe rejse til Hamborg for at besøge sin Moder; men Digterkollegerne groede paa Fædrelandets Agre frodigt og mangfoldigt som Fandens Mælkebøtter, og nævnte man Heines Navn, skumlede de: - han var jo ikke Germaner, men en letfærdig, irreligiøs Franskmand, der havde giftet sig med en fransk Kvinde - -

I hine stormfulde Tider stod Heine ofte og stirrede melankolsk paa et Bjørneskind, der laa foran "Juliettes" (skal det mulig betyde Fru Mathildes?) Seng i Paris, og naar han sejrrig satte Foden paa denne Hud af en fældet Bamse, begreb han ikke, hvorledes alle Bjørnene hinsides Rhinen turde glamse saa dristigt ad ham. Han saa' og saa' paa det lodne Tæppe, indtil den Bjørn, der havde boet i denne Ham, gik op for hans Seerblik, og han fo'r hen til sit Blækhus og dyppede Pennen og skrev, skrev mange Uger om sin Sommerrejse i Pyrenæerne, om en Bjørn, som dansede paa Torvet i Cauterets - en Bjørn, som sprængte sine Lænker - en Urskovs-Radikaler, en sædelig Lighedsbjørn - og atter om sin Rejse i Pyrenæerne, skønne



Egne, romantiske Drømmerier, Aandernes vilde Jagt. - Endelig ogsaa en Bjørnejagt - Bamsen fældes. Triumf!

Tyskerne er for Heine Bjørnefolket. De tyske Rævebøger fra Middelalderen og Goethes "Reineke Fuchs" havde i Dyreskikkelse forherliget List og Snildhed, dog ud fra et forundret og grundhæderligt Bjørnestandpunkt. Men Heine ligesom satte sig over paa et elegant Rævestandpunkt og betragtede den tyske, sædelige Bjørn-radikal, men retskaffen og religiøs, "ikke fri for Stank, men blottet for Talent - en Karakter".

Og saa god en Germaner med saa smukt et Familieliv er denne Bamse, at endog Kong Ludvig af Bajren føler sig beslægtet med ham trods hans "frække Lighedssvindel" og hædrer ham med nogle Mindevers. Stivbenede og græsselige er Versene - naar Cæsar nedlader sig til at digte, gaar hans Vers dog altid paa høje Stylter! - men de viser, at de sande Bjørne altid finder hinanden uden Hensyn til Rangen. - Triumf, Triumf!

Paa den anden Side finder Heine ogsaa sine Ligesindede - i den vilde Jagt. Det er alle Tiders store Aander og fredløse skønne Sjæle. Ophøjet i sin forrevne Inderlighed er den Sang, hvor han beder den døde Herodias tage ham til sin Elsker og Ridder. En Skønhedsattraa ud over alle menneskelige Maal.

En ung, brav, tysk Digter, ved Navn Freiligrath, som ikke havde gjort noget ondt udover det, at han i sit Digt "Morerfyrsten" havde opfundet Billedet om den sorte Neger og den formørkede Maane, blev ulykkelig dragen med ind i de aristofaniske Løjer. Heine maatte have noget at parodiere, et Udgangspunkt. Og denne fangne Morerfyrste, der i Forbitrelse dundrede paa sin Markedstromme, til Skindet revnede med et Brag, var typisk for det tomme Befrielsesbulder, som den Gang genlød i den tyske Litteratur. Det var den Tid, da man, som I. P. Jacobsen siger, skrev Vers om, at Hundene tit var bedre end Menneskene. I den nye Verden havde Onkel Tom bygget sin Hytte. Neger- og alskens anden Emancipation fristede Digterne. Og "Atta Troll" udkom.

Oversætteren




I



Rammet ind af mørke Klippers

Bjærgtrods, Tinde over Tinde,

og af store, vilde Vandfald

lullet som et Syn i Drømme



ligger elegant i Dalen

Cauterets - de hvide Huse

med Balkon, hvor skønne Damer

staar og ler af ganske Hjærte.



Ja som piskede af Latter

ser de nede midt paa Torvet

Bjørnen og dens Mage danse

til en Sækkepibes Summen.



Atta Troll med samt hans Mage,

ogsaa kaldt for "Sorte Mumma",

træder Dansen, mens i Undren

hele Baskerfolket jubler.



Stift, med Alvor og Grandezza,

danser Atta Troll, den ædle.

Men hans lodne Ægtehalvdel

mangler høviske Manerer.



Stundum, tror jeg, blir hun glemsom

og slaar over i Kankan'en,

sjælløs-frække Kast med Bagen

mindende om Grand'-Chaumière.






Men den vakre Bjørnetrækker,

som har Haand i hendes Lænke,

mærker med et vagtsomt Øje

det letfærdige i Dansen.



Og han langer hende ofte

nogle sejge Drag af Pisken,

og den sorte Mumma hyler,

saa at Bjærgene gi'er Genlyd.



Sex Madonnabilleder

pryder Mandens spidse Filthat.

Intet bider mere paa ham,

Lus saa lidt som Fjendekugler.



Over sine Skuldre har han

hængt et broget Altertæppe;

under denne sære Kappe

lurer Kniven og Pistolen.



I sin Ungdom var han Munk,

siden blev han Røverhøvding.

For at øve begge Haandværk

tjente han en Tid Don Carlos.



Ved Don Carlos' Flugt, da Kredsen

om hans runde Bord blev splittet

og de fleste Kæmper atter

søgte hæderlig Bestilling -



(Snydenstrup - han blev Forfatter)

greb den fromme Røverridder

Bjørnekæden, for at trække

rundt med Atta Troll og Mumma.






Og han lader begge danse

midt for Folk paa Markedsdagen;

se, i Cauterets, paa Torvet

danser Atta Troll i Lænker.



Atta Troll, der som en Fyrste

hersked i de vilde Bjærge,

gøgler nu for Dalens Pøbel,

danser her for Mennesker.



Og for ussel Pengevinding

maa han danse, han, der fordum

iført Rædslens Majestæt

følte sig saa rig i Verden.



Tænker han paa Ungdomstiden,

Kongedømmet dybt i Skoven,

o da knurrer Bamsehjærtet,

da fortørnes Atta Troll.



Og han skuler som den sorte

Freiligrath'ske Morerfyrste,

og saa galt som denne trommed,

danser han nu i sin Harme.



Men for Medynk vækker han

ikkun Grinet - Selv Juliette

paa Balkonen modstaar ikke

disse Spring af en Fortvivlet.



Juliette har slet ingen

Sjæl i Barmen, hun er Franskmand,

lever uden paa; det Ydre

er dog overmaade pragtfuldt.






Hendes Øjne er et yndigt

Net af Straaler, i hvis Masker

som en lille Fisk vort Hjærte

slikker fast og saligt spræller.


II



At hos Freiligrath en kulsort

Morerfyrste i sin Længsel

dundrer paa den store Tromme,

til den revner med et Skrald,



det er sikkert Trommehvirvler

som maa ryste Trommehinder.

O, men tænk Jer, at en Bjørn

rykker sine Lænker over.



Al Musik og lystig Latter

holder inde - med et Angstskrig

styrter Mængden bort fra Torvet.

Damerne er bleven blege.



Ja den gæve Atta Troll

havde sprængt sin Trællelænke.

Og i vilde Spring han render

gennem Byens trange Gader.



Høflig viger hver ham Pladsen;

snart paa Klipperne han klatred,

skued nedad næsten haanlig

og forsvandt i sine Bjærge.



Paa det tomme Torv tilbage

staar endnu den sorte Mumma

med den vrede Bjørnetrækker;

Hatten smider han paa Jorden,






tramper paa den, sætter Hælen

paa Madonna, river Tæppet

fra det rædsomt-nøgne Legem,

skriger højt: "Man har kun Utak!"



bander Bjørnens sorte Utak.

Altid havde han behandlet

Atta Troll som Ven og Broder,

havde gratis lært ham danse.



Alting skyldte Bjørnen ham,

ogsaa Livet. Var der ikke

budt ham hundred blanke Daler,

naar han solgte Bjørneskindet?



Mod den blide sorte Mumma,

Hjærtesorgens stumme Billed,

Staklen, som ved Mandens Side

stod og græd paa sine Bagben,



vendte sig med ét hans Harme:

hun blev pryglet, kaldtChristine

(efter Sverrigs vantro Dronning)

Kætter, Protestant, Putana - -



Dette skete paa en yndig

Eftermiddag sidste Sommer.

Og den Nat, som fulgte Dagen,

var superb i alle Maader.



Ja min halve Nat blev tilbragt

med at sværme paa Balkonen.

Ved min Side stod Juliette

og betragted Stjærnevrimlen.






Og hun sukked: Stjærnerne

er dog kønnest i Paris,

lange Vinteraftner - naar de

spejler sig i Gadeskarnet.


III



Drømt en Sommernat, fantastisk

er min Sang og fri for Hensigt,

fri- som Livet, Kærligheden,

Skaberen og alt det skabte.



Lydende sin Lyst alene,

snart i Firspring, snart paa Vinger

gennem Fabelriget tumler

sig min kære Pegasus.



Ikke som et dydsens-nyttigt

Øg for Borgerdømmets Kærre,

ingen Stridshingst for Partinid,

som patetisk staar og vrinsker.



Guldbeslag paa sine Hove

har min lille hvide Lufthest,

Tøjlerne er Perlesnore,

og vi lader lystig stryge.



Bær du mig, hvorhen du vil!

øverst, ved den stejle Bjærgsti,

hvor Kaskaders høje Angstraab

varer mig mod Daare-Grunden.



Bær mig gennem stille Dale,

hvor de store Ege raader,

fra hvis Knudrerod der risler

søde Væld af Urtids-Sagn.






Lad mig drikke der og væde

mine Øjne - ak de smægter

efter klare Undervande,

som gør seende og vis.



Og min Blindhed svinder! Blikket

skimter Dybet af en Stenkløft;

dér har Atta Troll sin Hule -

og jeg fatter grant hans Tale.



Underligt! Saa velbekendt

forekom mig Bjørnemaalet.

Har jeg hos de kære Landsmænd

før fornummet disse Lyde?


IV



Ronceval, du ædle Dal,

naar dit Navn jeg hører nævne,

skælver, dufter i mit Hjærte

alle blaa forsvundne Blomster.



Mægtig staar en Drømmeverden

frem af tusindaarig Glemsel,

Spøgelser med store Øjne

skræmmer mig ved deres Stirren.



Brag af Vaaben! Saracenen

kæmper med den franske Ridder.

Hvor fortvivler - hvor forbløder

Tonerne fra Rolandshornet!



Der i Dalen Ronceval,

ikke langt fra Rolandshugget -

som har faaet Navn, da Helten,

for at bane sig en Vej,






drev sit gode Sværd Duranda

dødsensharm mod Klippevæggen

med en saadan Kraft, at Skaaret

end den Dag i Dag er synligt -



der i Svælget af en Stenkløft,

tæt omgærdet af de skumle

vilde Graner, dybest nede,

der har Atta Troll sin Hule.



Der hos sin Familie hviler

han paa Hjemfart fra den store

Verden, hvor han skued mange

Folkeslag og udstod meget.



Søde Gensyn! Ungerne

fandt han i den kære Hule,

hvor han fik dem af sin Mumma

Sønner fire, Døtre tre.



Bjørnemøer med slikket Pels,

gyldenblond som Præstedøtre,

brune Drenge, kun den yngste,

Junker Øreløs, er sort.



Denne yngste var sin Moders

Kælehvalp. Engang i Leg

snapped hun hans ene Øre

og fortæred det af Ømhed.



Genialsk er denne Yngling,

dyrker særlig Gymnastiken.

Flottere Saltomortale

slaar ej Idrætsmanden Massmann.






Autokton i Sind og Tanke

elsker han kun Modersmaalet,

vilde ingensinde lære

romersk eller græsk Jargon.



Frisk og fri og from og frejdig

kan han ikke udstaa Sæbe,

saadan en moderne Luxus!

(ret som Idrætsmanden Massmann).



Genialest er dog Knægten,

naar han klatrer om i Træet,

som langs Klippens stejle Side

og med Roden dybt i Kløften



rækker lige op til Kuplen,

hvor i Nattens svale Time

hele Flokken sidder samlet

pludrende omkring sin Fader.



Helst fortæller da den Gamle

om den store vide Verden:

mange Mennesker og Stæder

har han set og døjet meget -



lig den ædle Laertiade

og fra denne kun forskellig,

ved at Mumma rejste med ham

som en sort Penélopé.



Ogsaa melder Atta Troll

om det kolossale Bifald,

han ved Hjælp af Dansekunsten

tiltrak sig hos Mennesker.






Han forsikrer, alle jubled

af Beundring, unge, gamle,

naar paa Torvene han dansed

smukt i Takt til Sækkepiben.



Særlig alle Damer - disse

ømme Kendere af Kunsten -

havde applauderet voldsomt,

sendt ham meget lange Øjne.



Underlige Kunstnerhovmod!

Gamle Dansebjørn, du smisker,

glad ved Tiden, da du viste

dit Talent for Publiko!



Overfyldt af Selvbeundring

Atta vil i Daad bevidne,

at han ikke er en Pralhals,

men i Sandhed stor som Danser.



Og han springer op paa Stedet,

rejser sig paa sine Bagben.

Og, som fordum, danser atter

han sin Livdans, en Gavotte.



Stum, med syv vidtaabne Muler

sidder Bjørnens Børn og stirrer,

medens Faer saa sælsomt springer

hid og did i Maaneskin.


V



Dybt i Hulen, mellem sine,

ligger Atta Troll paa Ryggen

hjærtesyg og suger længe

eftertænksomt paa sin Lab.






"Mumma, Mumma, sorte Perle,

som jeg fisked op paa Livets

store Hav - i Livets Bølger

atter maatte jeg dig miste.



"Skal vi aldrig ses nu mere

eller hisset først bag Graven,

naar for lodden Jorddragt fri

klart din Sjæl skal aabenbares.



"Maatte jeg dog end en Gang

slikke blidt min hulde Mummas

gode Snude - ak saa sød

som besmurt med nylagt Honning.



"Gærne gad jeg ogsaa snuse

end den Lugt, der er saa egen

for min kære sorte Mumma,

elskelig som Rosendufte.



"Men ak vé, min Mumma smægter

nu i Lænker hos den Yngel,

som har kaldt sig Mennesker,

Herrer over alt det skabte.



"Død og Helved, Mennesker!

dette Slæng Aristokrater

i sin adelige Frækhed

ler ad hele Dyreklassen,



"røver vore Børn og Kvinder,

svinebinder, piner, plager,

dræber os - for raat at sjakre

snart med Huden, snart med Liget.






"Og de tror, at de har Ret til

saadan Ufærd, helst mod Bjørne.

Intet Menneske vil tvivle;

det er kun hans Rettigheder.



"Ha, de Men'ske-Rettigheder,

hvem forlened Jer meddem?

ej Naturen - visselig,

den er ikke unaturlig.



"Men'ske-Rettigheder!Hvem

gavJerMen'ske-Rettigheder?

ej Fornuften - visselig,

den er ikke ufornuftig.



"Er I Mennesker mon bedre

end vi andre, skønt I syder

eller steger Eders Spiser?

Vi fortærer vore raa,



"Fremgangsmaadens endelige

Resultat er dog det samme,

Maden adler saavist ingen,

ædelt Sind og Daad gør ædel.



"Er I Mennesker mon bedre,

skønt I praler af at dyrke

Kunst og Videnskab? Vi andre

er ej heller rene Sinker.



"Har man ikke lærde Hunde?

Eller Heste, der kan regne

som Kommerceraader? Harer,

der slaar meget smukt paa Tromme?






"Nævner ej Hydrostatiken

mangen en fortjenstfuld Bæver?

Maa man ikke takke Storken,

for at Verden fik Klysteret?



"Skriver Asner ej Kritik?

Spiller Aber ej Komedie?

Er Batavia, Marekatten,

ikke mimisk Kunstnerinde?



"Er en Nattergal ej Sanger?

Er mon Freiligrath ej Digter?

Hvem besynger Løven bedre

end dens Landsmand, Dromedaren?



"Jeg er selv i Dansekunsten

ikke mindre vidt, end Raumer

er i Skrivning. Skriver han

bedre mon, end Bjørnen danser?



"Svar mig, hvorfor er I bedre,

Mennesker? Med oprejst Hoved

gaar I rundt, men i Jert Hoved

kryber Tankerne saa lumpne.



"Hvorfor er I ellers bedre?

Er det Hudens Hykler-Glathed?

Ja hvis dette er et Fortrin,

maa I dele det med Slangen.



"Mennesker, I Tobens-Slanger,

nu forstaar jeg, I bær' Buxer

for med fremmed Uld at skjule

Eders Slangenøgenhed.






"Vogt Jer, mine Børn, for hine

Skiftinger med haarløst Skind.

Mine Døtre, lov ej Troskab

til et Dyr, som gaar med Buxer."



Jeg fortæller ej, hvad Bjørnen

ydermere i sin frække

Lighedssvindel debitered

om den menneskelige Slægt.



For i Grunden er jeg ogsaa

selv et Menneske og lider

ved at nævne de Sottiser,

der fornærmer mig i Grunden.



Jeg er Menneske og bedre

end de andre Pattedyr.

Mine fødte Interesser

vil jeg ingen Tid fornægte.



Og i Kamp med andre Bæster

vil jeg højt og hellig værge

Menneskets ved Fødslen vundne

dyrebare Rettigheder.


VI



Men for Mennesket, som danner

Jordens bedre Fæbesætning,

kan det være godt at vide,

hvad de mumler om dernede.



Ja dernede i de mørke

Ulykssfærer af vort Samfund

blandt de simple Dyreklasser

lurer Nød og bittert Nag.






Hvad naturhistorisk grundet,

derfor og sædvane-retsligt,

i Aartusinder var æret

nægtes hist med frække Snuder.



Af de Gamle faar de Unge

tudet ind den arge Lære,

som vil true al Kultur

og Humanitet paa Jorden.



"Sønner," snærrer Atta Troll,

mens han vælter sig urolig

paa det tæppeløse Leje.

"Tiden venter nu paa os!



"Tænkte hver en Bjørn og tænkte

alle andre Dyr som jeg,

rejste vi os stærk og enig

for at nedslaa Tyraniet.



"Ornen vilde da forbinde

sig med Hesten, Elefanten

slynge broderlig sin Snabel

om den vakre Oxes Horn.



"Bjørn og Ulv af alle Farver,

Abe, Gedebuk, selv Haren,

hvis en Tid de virked sammen,

kunde Sejren aldrig mangle.



"Enhed, Enhed er det første

Krav i Tiden. Spredte kom vi

under Aaget, men forbundne

overtrumfer vi vor Bøddel.






"Enhed! Enhed! Og vi sejrer,

knuser Monopolets usle

Regimente - for at grunde

et retfærdigt Dyrerige.



"Lige Ret for alle Herrens

Skabninger skal være Grundvold,

uanset hvad Pels de bærer,

hvad de tror og hvordan lugter.



"Strengt bevaret Lighed - Asnet

giver vi det bedste Embed,

derimod skal Løven trave

med sin Møllesæk paa Nakken.



"Hunden? Sandt nok, den er bleven

Menneskets servile Køter

- sjoflet i Aartusinder

og behandlet som en Hund.



"I vor nye Fristat vil vi

atter give den dens gamle

ufortabte Rettigheder,

og den vil igen forædles.



"Ja selv Jøderne skal nyde

samme Borgerret tilfulde

og i Loven ligestilles

med de andre Pattedyr.



"Dog tør ingen Jøde danse

paa de offenlige Pladser.

Jeg maa gøre denne Ændring

for at værne om min Kunst.






"Følelsen af Stil og Strenghed

i Bevægelsens Plastik

er ej denne Race given.

De fordærved ganske Smagen."


VII



Skummel i den skumle Hule

med de kære samlet om sig

sidder Menneskenes Fjende

Atta Troll og skærer Tænder.



"Mennesker, skabagtig Pøbel!

Smil kun I. For Eders Latter

og for Eders Slaveaag

skal den store Dag befri os.



"Mest af alle Ting mig saarer

dette lumske Drag om Munden,

syrlig sødt. - Utaaleligt

er et Menneske, som smiler.



"Naar jeg skimted den fatale

Trækning paa det hvide Aasyn,

kunde alle mine Tarme

vende sig i indre Oprør.



"Meget mere ublufærdig

end i Tale aabenbarer

Mennesket ved Hjælp af Latter

Sjælelivets dybe Frækhed.



"Altid ler de - ogsaa der,

hvor Omstændighed maa byde

hellig Alvor, midt i Elskovs

allerfestligste Moment!






"Altid ler de! Ja de smiler

end i Dansen. De forraader,

udleverer denne Kunst,

der fortjente Rang som Kultus.



"O, i fordums Tid var Dansen

dyrket som en hellig Handling,

salig rundt om Altret drejed

sig den præstelige Kæde.



"Saadan dansede Kong David

fordum foran Pagtens Ark.

Danse var at tjene Herren,

og man bad med sine Ben!



"Det var og'mitSyn paa Dans,

naar jeg selv stod frem og dansed

midt paa Torvet foran Folket,

hvor jeg høsted Bifald fuldt op.



"Dette Bifald, vil jeg tilstaa,

kvæger tit endnu mit Hjærte.

Det at tvinge selv sin Fjende

til Beundring er dog skønt.



"Men endnu i Enthusiasmen

ler de. Selv ej Dansekunsten

mægter at forbedre dem,

og de er og blir frivole."


VIII



Mangen god og nyttig Borger

dufter daarlig her paa Jorden;

Kongens Folk gaar parfumerte

med Lavendel eller Ambra.






Mange unge Jomfrusjæle

lugter af den grønne Sæbe;

Lasten har imellemstunder

vadsket sig med Rosenolie.



Altsaa, Læser, maa du ikke

rynke Næse, dersom Hulen

hos vor Bjørn kun lidet minder

om Arabiens Krydderier.



Dvæl med mig i denne Dunstkreds,

med den triste, tunge Mislugt,

hvor min Helt som fra en Sky

taler til sin Søn, sin Yngste.



"Barn, mit Barn, du mine Lænders

sidste Afbyrd! læg dit Øre

til dit Ophavs Fadersnude,

sug min Alvorstale ind!



"Vogt dig, Søn, for Menneske-Tanker,

de fordærver Sjæl og Legem.

Mellem Mennesker til Hobe

findes intet Menneske.



"Tyskerne, som var de bedste

og fra Urtid vore Fætre,

Sønnerne af Tuiskion

arter sig nu ogsaa daarlig.



"De fornægter og er vantro,

ja de præker Ateisme -

Barn, mit Barn, du skulde vogte

dig for Feuerbach og Bauer!






"Bliv dog aldrig Ateist,

slig en Ubjørn, som vil trodse

mod sin Skaber - thi en Skaber

skabte, tro mig, Verdensaltet.



"Sol og Maane i det Høje,

Stjærnerne af alle Klasser

baade med og uden Hale

er en Afglans af hans Almagt.



"Og i Dybet Land og Hav

er hans Ekko, som ham nævner,

og hver Skabning, som blev skabt,

skal hans Herlighed bevise.



"Selv den mindste Sølvluslille,

som i værdig Pilgrims Graaskæg

deltog i den fælles Valfart,

synger Evighedens Lov.



"Oppe hist i Stjærneteltet

paa det gyldne Kongesæde

verdensstyrer-majestætisk

sidder en uhyre Isbjørn.



"Snehvid uden Lyde skinner

Pelsen. Fra den høje Pande

lyser hans demantne Krone

hen igennem alle Himle.



"I hans Aasyn Harmoni

og det stumme Spil af Tanker;

naar hans Scepter giver Vink,

klinger Sfærerne og synger.






"Ved hans Fødder sidder fromme

Helgenbjørne, der paa Jorden

led i Stilhed - som Martyrer

sidder de nu her med Palmer.



"En og anden springer ofte,

ret som vakt af Helligaanden,

op med ét, og sé, da danser

de den prydeligste Højdans.



"Højdans, hver en Naadens Straale

gør Talentet ufornødent:

Sjælen vilde i sin Glæde

gærne springe ud af Huden.



"Maatte jeg, uværdige Troll,

faa min Del i denne Frelse

og fra Jordedalens Kummer

gaa til Salighedens Rige!



"Skal jeg selv da, himmeldrukken,

oppe hist i Stjærneteltet,

med min Glorie, med min Palme

danse foran Herrens Trone?"


IX



Lig en rød Skarlagens Tunge,

som den sorte Freiligrathske

Morerfyrste rækker ud

af sin harmopfyldte Mule -



saadan frem af dunkle Skyer

træder Maanen. Fra det fjærne

fylder Brus af Vandfald Natten

med fortørnet Søvnløshed.






Atta Troll staar højt paa Tinden

af sin Yndlingsklippe, ene,

og han hyler ned til Stormen,

mens den raser gennem Kløften.



"Ja jeg er en Bjørn. Det er jeg.

Ja jeg er den lodne Brumbas,

Bamse, Vildbjørn - Knurrepotten,

som I gav saa mange Navne.



"Ja jeg er en Bjørn. Det er jeg,

er et ubehøvlet Bestie,

er det Skumpelskud, I alle

sparker til med Haan og Latter.



"Jeg er Skiven for Jert Vid,

Spøgelset, hvormed I kyser

Eders blege Børn om Aftnen,

de uartige Menneskebørn.



"Jeg er den, ad hvem I vrænger

selv i Ammestuefabler,

men jeg raaber højt tilbage

til de usle Mennesker:



"Hør det! jeg er Bjørn, og aldrig

skal jeg blues ved mit Udspring,

jeg er stolt deraf - som stammed

jeg fra Moses Mendelssohn!"


X



Tvende vilde skumle Svende,

glidende paa alle fire

baner sig ved Midnatstide

Vej igennem Granegrunden.






Det er Atta Troll og Sønnen,

Junker med det ene Øre,

og de standser, hvor en Lysning

dæmrer om den gamle Blodsten.



"Stenen" - brummer Atta Troll -

"er et Alter, hvor Druider

bragte deres Hedningguder

Mennesker som Slagteofre.



"Aa den væmmelige Grumhed!

Haaret rejser sig paa Ryggen,

naar jeg tænker - at man udgød

Blod til Ære for sin Skaber.



"Nutildags er Folk vel mere

oplyst' - dræber de hinanden,

er det ikke nogen Livssag,

om det sker for Himlens Skyld.



"Ikke misforstaaet Fromhed,

ikke Sværmeri og Daarskab,

nej den fule Egennytte

driver dem til Mord - for Tiden.



"Efter denne Verdens Goder

griber de omkap til Hobe,

og der staar et evigt Slagsmaal,

hver Mand rapser for sig selv!



"Saadan bliver Fællesarven

Bytte for en Enkelts Lyster,

derpaa tinglæst og bekræftet

som hans Ret til Ejendommen.






"Ret til Ejendom - aa Løgne!

Tyvsret til de stjaalne Sager?

denne lumske Snak, som kun et

Menneske kan have fundet!



"Aldrig har Naturen tænkt paa

Ejendom, thi lommeløse,

ja i lommeløse Pelse

kom vi alle her til Verden.



"Ingen af os alle, ved jeg,

fødtes med deslige Poser

i vort Legems ydre Foerværk

til at skjule, hvad vi stjæler.



"Nej kun han, den glatte Øgle,

som en fremmed Uld saa kunstig

klæder sig, har atter kunstig

vidst at skære sig en Lomme.



"Ha! en Lomme - unaturlig,

falsk som Ejendomsbegrebet,

falsk som Retten til at eje!

Mennesker er Lommetyve.



"Se, jeg hader dem. Min Søn,

duer Arving til mit Ildhad.

Sværg mig her paa dette Alter

evigt Had til Menneskeslægten.



"Bliv den arge Undertrykkers

vilde Fjende til din Dødsstund,

uforsonet selv i Døden, -

sværg det, sværg det her min Søn!"






Og den Unge svor som fordum

Hannibal. Den gule Maane

lued paa den gamle Blodsten

og de tvende Misantroper. - -



Siden ville vi berette

om en Ungbjørn, som blev trofast

mod sin Ed; vor tapre Lyre

fejrer ham i næste Epos.



Hvad nu Atta anbelanger,

lader vi ham her tilbage,

dog for senere at træffe

ham des sikrere med Kuglen.



Undersøgelsen imod dig,

Højforræder imod Mennesk-

hedens Majestæt - er sluttet.

Fra i Morgen er du undsagt!


XI



Søvnige som Bajaderer

stirrer Bjærgene og fryser,

deres hvide Taagesærk

røres let af Morgenvinden.



Men de oppes; thi den muntre

Solgud stryger snart det sidste

Slør til Side og bestraaler

blussende den nøgne Skønhed.



I den aarle Morgen var jeg

gaaet ud at jage Bjørne

med Laskaro. Det blev Middag,

før vi kom til Pont-d'Espagne.






Det er Broen, som fra Frankrig

fører til det skønne Spanjen,

Landet, fuldt af Vestbarbarer,

som er tusind Aar tilbage.



De er tusind Aar tilbage

i moderne Verdenskundskab -

mine egne Østbarbarer

nøjes med et rundt Aarhundred.



Tøvende, ja bange lod jeg

Frankrigs viede Jord tilbage,

Fædreland for gylden Frihed

og for Kvinder, som jeg elsker.



Lige midt paa Pont-d'Espagne

sad en fattig Spanier. Armod

lured i hans Kappes Huller,

Armod lured i hans Øjne.



Paa en gammel Mandolin

klimpred han med magre Fingre,

skingrende, saa Kløftens Dybder

gentog Lyden højt og haanlig.



Stundum bøjed han sig ud

over Slugten, og da lo han,

stedse galere han klimpred,

dertil sang han denne Vise:



"Midterst inde i mit Hjærte

staar et lillebitte Guldbord,

om det lillebitte Guldbord

fire bitte gyldne Stole.






"Paa hver lille Guldstol sidder

der en Damelil med Guldpil

i sit Haar og spiller Kort.

Ingen vinder uden Clara.



"Og hun vinder, og hun smiler.

Ogsaa i mit Hjærte, Clara,

vil du vinde alle Gange,

thi du har jo alle Trumfer."



Underligt, det klare Vanvid

sidder - tænkte jeg - og synger

lige midt paa Broen mellem

Frankrig og det skønne Spanjen.



Er den gale Fyr et Billed

paa, naar Lande tusker Tanker,

eller er han Spanjerfolkets

vildt forrykte Titelblad?



Først ved Aftentide naaed

vi den rædsomme Posada,

hvor en Ollea-Potrida

damped i den skidne Skaal.



Dernæst spiste jeg Garbanzos,

grov og tung som Bøssekugler,

hamper Kost, selv for en Tysker,

der er næret op med Klumper.



Dette Køkkens Sidestykke

var en Seng, aldeles pebret

med Insekter - Tæger er dog

Menneskhedens værste Fjender.






Mer end tusind Elefanters

Vrede er en lille Tæges

bitre Fjendskab dig til Plage,

hvis den kryber paa dit Leje.



Taale skal du, at den bider -

det er slemt - men værre blir det,

hvis du knuser den; thi Stanken

plager dig da hele Natten.



Ja det gruligste paa Jorden

er den Kamp, vi har med Utøj,

der benytter Stank som Vaaben.

Ak Duellen med en Tæge!


XII



Hvor Poeterne dog sværmer,

selv de tamme! naar de synger

eller siger, at Naturen

er Vorherres store Tempel -



er hans Tempelhal, hvis Udstyr

vidner prægtigt om sin Skaber:

Stjærner, Sol og Maane hænger

højt som Lamper dér i Kuplen.



Allenfals de brave Herrer

vil vel tilstaa, at i Templet

er der slemme Trappegange,

nederdrægtig stejle Trapper.



Denne ned- og opad- Klavren,

mens man springer som en Gemse

over Klippeblokke, matter

mig paa Sjæl saavel som Ben.






Ved min Side gaar Laskaro

bleg og lang, en Alterkærte,

aldrig taler eller ler han,

han, den døde Søn af Hexen.



Ja man tror, han er et Genfærd

død forlængst, som ved sin Moders -

Mor Urakas - Trolddomskunster

endnu fører Skin af Liv.



De fordømte Tempeltrapper!

at jeg ikke brækked Halsen

i en Afgrund flere Gange,

er mig stadigvæk en Gaade.



Aa hvor alle Vandfald dured!

Vinden pisked Skovens Graner,

saa de hylte. Dertil kommer

nu et Skybrud - hvilket Uvejr!



I en lille Fiskerhytte

liggende ved Lac-del-Gobe

fandt vi Husly og Foreller,

hvilke sidste smagte herlig.



Syg i Lænestolen hvilte

Færgemanden graa og gammel,

og hans tvende Søsterdøtre

hæged om ham som to Engle.



Tykke Engle, noget flamske,

sprungne lige ud af Rammen

af en Rubens: gyldne Lokker,

kærnesunde, klare Øjne.






Blus paa Kind og Smilehuller,

hvor forborgne Skælmer blinke,

og de yppig-stærke Lemmer

vækker Lyst og Frygt tillige.



Kønne, hjærtelige Væsner,

der kom yndig op at skændes

om: hvad Drik der maatte smage

allerbedst den syge Onkel.



Har den ene bragt et Spølkum

med Dekokt af Lindeblomster,

staar den anden ved hans Side,

frister ham med Hyldethe.



"Jeg vilIntetaf det drikke,"

skreg den Gamle utaalmodig.

"Hent mig Vin; jeg vil kredense

Husets bedste Drik for Gæsten."



Om det virkelig var Vin,

hvad jeg drak ved Lac-del-Gobe

ved jeg ej. I Brunsvig havde

jeg vel tænkt, at det var Mumme.



Lædersækken var af kulsort

Bukkehud; den stank fortrinlig.

Men den Gamle drak frimodig

og blev sund og glad paa Timen.



Han fortalte mangt og meget

om de Smuglere, Banditer,

der behersker fri og frels

deres Pyrenæerskove.






Ogsaa ældre Anekdoter

kendte han, blandt andet Fabler

fra en Sagntid, da Giganter

kæmped mod de fordums Bjørne.



Ja af Jætter imod Bjørne

blev der ført en Strid om Magten

over disse Bjærge, Dale,

førend Mennesker holdt Indtog.



Strax ved Menneskenes Ankomst

rømte Jætterne forbløffet

ud af Landet; liden Hjærne

rummes i saa store Pander.



Nogle paastaar, at de Fjolser,

da de naaed ned til Havet,

hvor de skimted Himmelblaaet,

som i Bølgerne stod spejlet,



glad tog fejl af Hav og Himmel,

saa de styrted sig paa Hoedet

ud deri med from Fortrøstning;

hvor de druknede til Hobe.



Men hvad Bjørne-Ætten angaar,

dræber Mennesket dem nu

efterhaanden; aarlig svinder

deres Tal i Skov og Bjærge.



"Saadan" - sluttede den Gamle -

"gør den ene Plads for andre.

Og naar Mennesket gaar under,

kommer Dværgene til Magten.






"Det er vindig-snilde Smaafolk,

som i Bjærgets Skød har hjemme

og i Rigdoms gyldne Skakter

vimser, sanker, skraber sammen.



"Lurende i deres Huller

med de smaa forslagne Hoeder

har jeg set dem tit i Maaneskin.

Og jeg gruer for vor Fremtid.



"For de Lilleputters Guldmagt,

ak, vil vore Døtres Sønner

- frygter jeg - som dumme Riser

flygte ud i Vandspejls-Himlen."


XIII



I den sorte Klippekedel

hviler Søens dybe Indvand.

Blege, melankolske Stjærner

staar paa Himlen. Nat og Stilhed.



Nat og Stilhed. Aareslag.

Hemmelig paa Vandet plasker

Baaden. Færgemandens Rolle

overtog hans Søsterdøtre.



Muntert ror de. Og i Mørket

lyser tit de muskuløse

nøgne Arme stjærnehvidt

og de store, dybblaa Øjne.



Men Laskaro sidder hos mig

som sædvanlig bleg og skummel.

Og jeg gyser, naar jeg tænker:

er han virkelig et Genfærd?






Er jeg selv en Hedengangen,

som med Spøgelser til Følge

nu ved Midnat færges over

i de døde Skyggers Rige?



Og er Søen Styxes dunkle

Vove, hvor Proserpina

lader mig, i Charons Forfald,

hente ind af sine Tærner?



Nej, jeg er endnu ej død,

eller udslukt. Her i Sjælen

gløder, jubler det og blusser,

alle Livets levende Flammer.



Disse Pigebørn, som svinger

Aarebladet let, og ofte

oversprøjter mig med Vand

under Latter, Leg og Løjer.



Disse friske, kække Tøse

er, for sandt, ej gustne Genfærd,

Helveds Kammerkisselinker,

Tærner hos Proserpina.



For med Vished at erfare,

at de var fra Oververdnen,

mens min egen fulde Livskraft

jeg paa samme Tid bekræfted,



trykked jeg i Hast min Læbe

mod de friske Smilehuller,

gjorde en fornuftig Slutning:

Kysser jeg - saa lever jeg!






Da vi kom til Bredden, kyssed

jeg paa ny de gode Piger.

Kun i denne Møntsort lod de

sig betale Færgeløn.


XIV



Violette Bjærges Højder

smiler frem paa sollys Guldgrund.

Stejlt paa Skrænten er en Landsby

klistret som en Fuglerede.



Klatret op til Reden fandt jeg,

at de Gamle var paa Farten,

hjemme kun den yngste Yngel,

som endnu ej kunde flyve.



Kønne Purke, smaa smaa Tøse,

hyllet i skarlagens-røde

eller hvide, uldne Hætter

leged Brudefærd paa Torvet.



De blev rolig ved at lege.

Og jeg saa den elskovsfulde

Museprins patetisk bøje

Knæ for Kattekongens Datter.



Stakkels Prins! Han bliver gift

med den Skønne. Hun var gnaven,

og hun rev ham, bed ham, aad ham;

dette voldte Musens Død.



Næsten hele Dagen blev jeg

der hos Børnene. Vi pludred

hyggeligt. De vilde vide,

hvem jeg var, og hvad jeg laver.






- Kære unge Venner, Tyskland

hedder Landet, hvor jeg fødtes,

og vi har en Masse Bjørne.

Derfor blev jeg Bjørnejæger.



Jeg har trukket Nakkeskindet

ned om mange Bjørnes Øren.

Ofte blev jeg selv for Resten

kradset slemt af Bjørnelabber.



Men at skulle pleje Omgang

daglig med uvorne Bælge

i det kære Land derhjemme

holdt jeg ikke ud i Længden.



Altsaa kom jeg hid til Egnen

for at søge bedre Bytte.

Jeg vil prøve mine Kræfter

paa den store Atta Troll.



Dette er en ædel Fjende

helt mig værdig. Ak i Tyskland

holdt jeg Stand i mangen Tvekamp,

hvor jeg skammed mig ved Sejren. - -



Da jeg endelig tog Afsked,

dansed de smaa Væsner Runddans,

mens de sang en Vise for mig:

"Girofflino, Girofflette!"



Sirlig trinede tilsidst

for mig hen den Alleryngste,

nejed to, tre, fire Gange,

kvidred med sin spæde Stemme:






"Dersom Kongen møder mig,

nejer jeg mig tvende Gange.

Møder jeg vor unge Dronning,

husker jeg at neje tre.



"Møder jeg den slemme Pokker

med hans Horn og Svans - jeg nejer

hurtig to, tre, fire Gange -

Girofflino, Girofflette!"



"Girofflino, Girofflette!"

gentog hele Koret pudsig,

og om mine Fødder hvirvled

deres Ringdans, deres Rundsang.



Medens jeg steg ned i Dalen

lød det stadig fra det fjærne

elskeligt som Fuglekvidder:

"Girofflino, Girofflette!"


XV



Kæmpesvære Klippeblokke,

plumpt forvoxne og forrevne

ser mig an som nidske Jætter

fra en graa, forstenet Urtid.



Sære Graavejrsskyer ser jeg

dobbeltgængeragtig svæve

- ligesom et raat Portræt

af de vilde Stengestalter.



I det fjærne raser Fossen,

og i Fyrreskoven hyler

Vinden med en dyster Larm

som Fortvivlelse og Skæbne.






Frygtelige døde Pletter!

Sorte Krageflokke sidder

paa de nøgne Granegrene

og slaar ud de lamme Vinger.



Ved min Side gaar Laskaro

bleg og skummel. Og jeg ligner

vistnok selve Livets Daarskab

med den lede Død i Følge.



Dette stygge, øde Landskab

bærer en Forbandelse.

Jeg har set et sort, forkrøblet

Træ med Blod paa alle Rødder.



Træet skygger for en Hytte,

som er sunken halvt i Jorden

af Blufærdighed - det bange

Straatag stirrer bønlig paa dig.



De, som bor i denne Hytte,

er Cagoter, sidste Levning

af et Folk, som søndertraadt

fører nu sit Liv i Mørke.



Rundt i Baskerfolkets Hjærter

yngler stadig ny en Afsky

for Cagoter - som en skummel

Aandsarv fra de skumle Tider.



I Bagnères-Domen finder

man en snæver Gitterlaage.

Og som Klokkeren fortalte:

dette var Cagotens Indgang.






Ad de andre Kirkedøre

turde de tilforn ej komme

under Straf - de sneg sig stille

til at gæste Herrens Tempel.



Nederst paa sin lave Skammel

sad Cagoten som en pestfængt

for sig selv med sine Bønner,

skilt fra hele Menigheden.



Men et nyt Aarhundreds rene

Alterkærter flammer lystig.

Og for Lyset fly de onde

middelalderlige Skygger! -



Udenfor stod Hr. Laskaro,

mens jeg indgik i Cagotens

ringe Hytte, hvor jeg rakte

Haanden venlig til min Broder.



Og jeg kyssede hans Barn,

der hang fast ved Moderbrystet,

hvor det died sygt og sultent

som en stakkels Edderkop.


XVI



Disse Bjærges stolte Tinder

straaler, naar de ses i Frastand,

under Guld- og Purpursmykke

i den kongeligste Solglans.



Nærmere beset forsvinder

Stadsen. Ganske som hos andre

jordiske Stormægtigheder

skyldes den kun Lyseffekten.






Hvad vi tog for Guld og Purpur,

ak det er kun idel Sne,

idel Sne, der mat fortvivlet

keder sig i Ensomheden.



Da jeg kom den nær deroppe,

hørtes Sneen halvkvalt skrige

og for kolde, døve Vinde

klage al sin hvide Kummer.



"Aa hvor langsomt" - lød det - "snegler

Tiden paa de øde Vider.

Disse endeløse Timer

er som frosne Evigheder.



"Var jeg stakkels Sne dog aldrig

kommen paa de store Højder,

men var falden dybt i Dalen,

Dalen, som er fuld af Blomster!



"Jeg var smeltet hen til Kilde,

og den smukke Landsbypige

tvættede sit søde Ansigt

med et Smil, i mine Bølger.



"Muligt, at man da var svømmet

helt til Havs og bleven Perle.

Og saa havde man med Tiden

funklet i en Kongekrone."



Jeg, som hørte denne Tale,

afbrød: "Bedste Sne, jeg tvivler,

at en Skæbne slet saa glorrig

havde ventet dig i Dalen.






"Trøst dig. Grumme faa dernede

bliver Perler. Du var mulig

falden ned i Møddingpølen

og var bleven til en Noksagt."



Medens jeg paa denne Maade

gik og førte Snak med Sneen,

faldt et Skud. Og ned fra Luften

styrter brat en brungul Grib.



Det var Spøg af Hr. Laskaro,

Jægerspøg. Men Mandens Aasyn

var som altid strengt og stivnet.

Kun af Bøssepiben røg det.



Og med skummel Tavshed rev han

rask en Fjær af Fuglegumpen,

stak den i sin spidse Filthat

og skred videre ad Vejen.



Højst uhyggelig at se paa

var hans Skygge nu med Fjæren,

som den hengled sort og langstrakt

over snebedækte Kupler.


XVII



Som en Gyde snor en Dal sig,

Dødens Hulvej er den kaldet;

bratte, svimle Klipper rager

højt til Vejrs paa begge Sider.



Der, hvor Væggen stejler grummest,

staar Urakas Hytte oppe

som en Vagt og ser paa Dalen.

Didhen fulgte jeg Laskaro.






Og han raadslog med sin Moder

i det hemmeligste Tegnsprog

om, hvorledes Atta Troll

skulde lokkes ud og skydes.



Thi vi havde Færten af ham.

Aldrig vil han kunne undgaa

vore sikre Kugler. Talte

er nu dine Dage, Bjørn!



Om Uraka egenlig

er en saadan stor, udmærket

Hex, som Pyrenæerfolket

er saa flittigt til at paastaa -



kan jeg ej med Vished sige.

Kun saa meget: hendes Ydre

er fordægtigt. Højst fordægtigt

rinder hendes røde Øjne.



Ondt og skelende er Blikket,

hun behøver kun at stirre

paa de stakkels Køer, og Mælken

tørrer strax i deres Yver.



Ja man siger: ved at bare

stryge med de visne Hænder

har hun faktisk myrdet flere

fede Svin, ja stærke Stude.



For deslige stygge Streger

blir hun ogsaa tit forklaget

siges der, men Egnens Dommer

er desværre Voltairianer -






et moderne Verdensbarn

uden Dybde, - som begegner

Klagerne med største Skepsis;

næsten spydig blir de afvist.



Officielt har Mor Uraka

en honnettere Forretning

dels med Urter, dels med Fugle,

som hun stopper ud og sælger.



Af deslige Naturalier

stank der græsseligt i Hytten:

Bulmeurt og Mælkebøtter,

Dødninghyld og Fandens Haand.



Særlig var en Samling Gribbe

rent udmærket stillet op

med de langt udstrakte Vinger

og uhyre Rovfugl-Næb.



Mon de latterlige Planters

Duft bedøvede min Hjærne?

Jeg blev underlig til Mode

ved at se paa disse Fugle.



Var det stakkels Mennesker,

som ved Hexekunster dømtes

til at sidde her og ruge

i udstoppet Fugle-Tilstand?



Stift og pinligt ser de paa mig

og tillige utaalmodigt,

medens de i Ny og Næ

skeler bange hen til Hexen.






Men den gamle Hex Uraka

laa paa Hug ved Skorstensilden,

hvor hun med sin Søn Laskaro

smælter Bly og støber Kugler.



Skæbnekugler bliver støbte,

hvormed Atta Troll skal fældes.

Og de røde Luer slikker

ofte hendes Hexeansigt.



Hun bevæger uden Ophør

lydløst sine tynde Læber.

Er det Signe-Vers og Troldskab,

for at Kuglerne skal lykkes?



Og hun blinker tit og nikker

til sin Søn - men uden Nølen

rastløs fremmer han sit Arbejd,

stedse mørk og tavs som Døden.



Hed, beklemt af grumme Syner

gik jeg for at drage Aande

hen til Vindvet, hvor jeg skued

fjærnt og dybt igennem Dalen.



Hvad jeg saa i Midnatstimen

mellem Klokken tolv og ét,

skal jeg rent og klart berette

i de følgende Kapitler.


XVIII



Og det var Fuldmaanens Time

Midienat før Sankte Hans,

at den vilde Jagt i vældigt

Optog gæsted Dødens Hulvej.






Fra Urakas Hexevindu

kunde jeg med største Lethed

overskue Aandehæren,

mens den trak igennem Gyden.



Ja jeg havde sikret mig

første Plads til Skuespillet,

og jeg nød det fulde Syn af

Grav-opstanden Dødningjubel.



Piskeknald og Jagthallo,

Hestevrinsken, Glam af Hunde,

Jægerhorn og mægtig Latter,

aa hvor straalende det runged!



Allerførst som Fortrav vrimled

æventyrligt Ædelvildt,

Hjort og So i tætte Roder -

halsende forfulgt af Meuten.



Jægersmænd fra spredte Zoner

og fra vidt adskilte Tider.

Nærmest Nimrod fra Assyrien

red saaledes Karl den Tiende.



Højt paa hvide Skimler suste

de af Sted. Til Fods de fulgtes

af Pikørerne med Koblet

og af Pager, som bar Fakler.



Mange i den vilde Skare

kendte jeg. Se denne Ridder

med sin luegyldne Rustning,

det er sikkerlig Kong Artus -?






Og Hr. Ogier - Holger Danske -

var det ham som bar den skingre,

grønne Ringsærk, saa han ligned

allermest en mægtig Løvfrø?



Ogsaa Tankens Mænd og Helte

saa jeg mange af i Toget,

kendte strax vor Wolfgang Goethe

paa den muntre Glans i Øjet -



Thi fordømt af Hengstenberg

har han ikke Ro i Graven,

men med hedenske Kumpaner

jager han, som da han leved.



Paa det hulde Smil om Munden

kendte jeg den store William;

dømt af Puritanerne

maa nu ogsaa denne Synder



følge Hærens vilde Skarer

paa en kulsort Hest om Natten.

Ved hans Side paa et Æsel

red et Menneske - store Himmel!



Paa den matte Andagtsmine,

paa den fromme hvide Nathue

og paa Sjæleangsten kendte

jeg vor gamle Ven Frans Horn.



Thi som Verdensbarnet Shak'speares

Kommentator maa, o Rædsel!

Staklen efter Døden ride

med ham i den vilde Jagt.






Ja! min stille Frans skal ride,

han, som næppe turde gaa

og kun rørte sig til lummer

Thevands-Passiar og Bønner.



Gamle Pebermør, der hygged

om hans Ro, vil de mon ikke

dybt forfærdes, naar de hører,

Frans, det er - den vilde Jæger!



Ofte, naar det gaar i Firspring,

ser den store William spydig

paa den arme Kommentator,

som maa trave paa sit Æsel -



men forfærdet, halvt afmægtig

klamrer sig til Saddelknappen,

dog i Døden som i Livet

trofast følger sin Forfatter.



Ogsaa Damer saa' jeg mange

mellem disse gale Genfærd,

usædvanlig smukke Nymfer,

søde, ungdomsslanke Lemmer.



Overskrævs de sad paa Hesten

mytologisk splitternøgne.

Men de blonde Hovedlokker

strømmed ned som gyldne Kaaber.



Kranse hang om deres Tinding

og med kækt tilbageslængte

Skuldre, fuld af Overmod

svang de deres Vinløv-Stave.






Stundum saas en Adelsfrøken

rideklædt og tæt tilknappet

sidelængs paa Damesaddel

med sin Falk paa Pegefingren.



Som et vildt parodisk Følge

red paa benradsmagre Mære

dernæst Trosset, hele Stadsen

af komedie-glade Kvindfolk.



Deres Aasyn var saa søde,

men desuden noget frække,

og de skreg. De fulde Kinder

drypped liderlig af Sminke.



Aa hvor jublende det runged,

Jægerhorn og mægtig Latter,

Hestevrinsken, Glam af Hunde,

Piskeknald og Jagthallo!


XIX



Som et dejligt Kløverblad

pranged midt i Aandetoget

trende Skikkelser. - Jeg glemmer

ingen Tid de hulde Fruer.



Og den ene bar Halvmaanens

Segl som Smykke paa sit Hoved.

Stolt og ren som Billedsøjlen

red den hedenske Gudinde.



Højtombæltet Tunika

dækked halvt kun Bryst og Hofte.

Fakkelskin og Maaneskær

legte om de hvide Lemmer.






Hendes Aasyn hvidt som Marmor

og som Marmor koldt. Hvor grufuld

denne Stivnen, denne Bleghed

i de strenge, ædle Linier.



Men i hendes sorte Øjne

lued den uhyggelige

altfor søde Ild, af hvilken

Sjæle blændes og fortæres.



Hvor forvandlet er Diana,

der i overmodig Kyskhed

prisgav Jægeren Aktæon

som en Hjort til sine Hunde!



For at sone denne Brøde

i det mest galante Selskab

maa hun spøge her ved Midnat

som et stakkels Barn af Verden!



Sildig, men des mere hæftig

er da hendes Vellyst vaagnet,

og i hendes Øjne flammer

det, som Helved stod i Brand.



Og hun angrer svundne Dage,

dengang alle Mænd var skønne.

Og kun Kvantiteten trøster

hende for vor Kvalitet.



Nær Diana red en Skønhed

uden hendes strengt afmaalte

græske Linier - dog, hun lyste

rigt af Kelterstammens Ynde.






Dette var den Fé Abunde,

hvem jeg hurtig kunde kende

paa det søde Skælm i Smilet

og den hjærtensgale Latter.



Dette sunde Rosenansigt

syntes malt af Mester Greuze:

Munden som et aabent Hjærte,

daarende med hvide Tænder.



Ofte vilde Vinden løfte

hendes lysblaa Natgevandt -

selv i mine bedste Drømme

saa jeg aldrig slige Skuldre.



For at kysse var jeg lige-

ved at springe ud af Vindvet.

Hvilket ikke vilde smagt mig,

for jeg havde brækket Halsen.



Ak! hun havde jo kun lét,

naar jeg i den dybe Afgrund

blodig faldt for hendes Fødder.

Ak jeg kender denne Latter!



- Og den tredje skønne Frue,

som saa dybt har rørt dit Hjærte,

var det muligvis en Djævel

ligesom de andre tvende?



Om en Engel eller Djævel,

hvem kan vide det? Hos Kvinder

ved man aldrig ret, naar Englen

holder op og Djævlen vaagner.






Paa det glødesyge Aasyn

laa al Østerlandets Trolddom.

Klædebonnets Rigdom minded

om Sheherezades Fabler.



Søde Læber som Granater,

lille, bøjet Liljenæse,

Lemmerne saa kølig slanke

som en Palme i Oasen.



Højt hun hvilte paa en skumhvid

Ganger, medens tvende Morer

førende den gyldne Tømme

løb ved Siden af Fyrstinden.



Hun var virkelig Fyrstinde,

thi det er Judæas Dronning,

Kong Herodes' Viv - som ønsked

Døberen Johannes' Hoved.



For at sone denne Blodskyld

skal hun som et natligt Genfærd,

indtil Dommedag oprinder,

ride med den vilde Jagt.



Og hun bær' i sine Hænder

Fadet med det blege Hoved,

og hun kysser det - hun kysser

Hovedet med hæftig Længsel.



Thi hun elskede Johannem -

ja i Biblen staar det ikke,

men i Folket lever Sagnet

om Herodias' blodige Elskov. -






Dette Lune af en Dame

var jo ellers uforklarligt. -

Kræver Kvinden den Mands Hoved,

som hun ikke lønlig elsker?



Mulig var hun lidt fortørnet

paa sin Ven og vinked Bødlen,

men saa snart hun, paa et Sølvfad,

atter saa det kære Hoved,



græd hun vildt og blev forrykt

og forgik af Elskovsgalskab

(Elskovsgalskab! Pleonasme!

Elskov er jo selv en Galskab).



Hver Nat staar hun op og bærer

dette blodbesprængte Hoved

i sin Haand, imens hun jager.

Men i viltert Kvindelune



slynger hun det tit og ofte

højt til Vejrs med barnlig Latter,

og hun fanger det da atter

let og muntert som en Fjærboldt.



Da hun red forbi derude,

nikked hun og, stirred paa mig

saa koket og med en Smægten,

at mit dybe Hjærte skælved.



Trende Gange bølged Toget

mig forbi, og trende Gange

midt i Rytterskaren hilste

mig det elskelige Genfærd.






Men da Toget alt var blegnet

og den vilde Larm forstummet,

gløded inderst i min Hjærne

stadig denne søde Hilsen.



Hele Natten uden Hvile

strakte jeg i Halmen mine

trætte Lemmer - Fjedersenge

savnede Urakas Hytte.



Og jeg tænkte: hvad betyder

denne løndomsfulde Nikken?

hvorfor vendte du dit ømme

Blik til mig, Herodias?


XX



Solopgang. De gyldne Pile

hvirvler løs mod hvide Dampe,

der forbløder, rødmer, svinder,

rinder ud i Lys og Straaler.



Sejren er omsider vunden.

Dagen staar som Triumfator

i sin rige, fulde Glorie

med sin Hæl paa Bjærgets Nakke.



De aarvaagne Fugles Forbund

larmer i de skjulte Reder.

Og fra Bjærgets mange Urter

stiger en Koncert af Dufte.



I den første aarle Morgen

var jeg stegen ned i Dalen,

og imens min Ven Laskaro

fulgte Sporet af sin Bjørn,






vilde jeg fordrive Tiden

med at tænke. Mine Tanker

gjorde mig lidt træt omsider,

fyldte mig endog med Mismod.



Træt og fuld af Mismod lejred

jeg mig paa den bløde Mosbænk

ved den store Egestamme,

hvor den lille Kilde randt,



hvis forunderlige Plasken

saa vidunderlig bedaared

al min Hu, at mine Tanker

og min Tænken snart forgik mig.



Og en hæftig Længsel greb mig

efter Drøm og Død og Vanvid

og de vilde Rytterinder,

som jeg saa i Aandetoget.



Ak I søde Nattesyner,

Morgenrøden skræmte Eder.

Sig, hvor finder jeg det Fristed,

hvor I holder til om Dagen?



Under et forfaldent Tempel

etsteds nede i Romagna,

mener man, Diana dølger

sig for Kristenrigets Dagslys.



Kun i Midnatstimens Mørke

vover hun sig ud af Skjulet

for at fryde sig ved Jagten

med den muntre Hedningskare.






Selv den skønne Fé Abunde

frygter Nazaræerdømmet,

og hun dvæler hele Dagen

i det sikre Avalun.



Dette skønne Ejland gemmes

fjærnt i Romantikens stille

Ocean - hvor ingen kommer

uden Fabelhestens Vinger.



Aldrig kaster Sorgen Anker,

aldrig lander dér et Dampskib

fuldt af maabende Filistre

med en Pibe midt i Munden.



Aldrig trænger did de flove

dumpe, langelige Toner,

Bim-Bam-Bum af Klokkeklemten,

der er Feen saa forhadt.



Der i uforstyrret Glæde

og i evig Ungdomsblussen

paa sit sommerlyse Landslot

boer vor blonde Fé Abunde.



Under høje Solsik-Skærme

gaar hun lystig og spaserer.

Mænd som Roland og hans Kæmper

tog hun med sig bort fra Verden.



Ak men du, Herodias,

sig, hvor er du? - jo jeg ved det!

Du er død forlængst og jordet

i den stad Jeruscholayim.






Og i Marmorsarkofagen

sover du din stive Ligsøvn,

vækkes kun ved Midnatstimens

Piskesmæld og Jagthallo.



Og du følger Aandetoget

med Diana og Abunde.

Ingen i den vilde Skare

kan fordrage Kors og Klager.



Kunde jeg de klare Nætter

jage med Jer gennem Lunde -

midt i Skaren, dig ved Siden

red jeg da, Herodias!



Det er dig, jeg elsker højest,

mere end den græske Guddom,

mer end denne Fe fra Norden

elsker jeg en død Jødinde.



Ja jeg elsker dig! jeg føler

i min Sjæl den sære Skælven.

Elsk mig og hold Bryllup, Kvinde,

dejlige Herodias!



Elsk mig, vær min Elskerinde,

kast det blodbestænkte Hoved

og din Skaal! et bedre Maaltid

vil jeg byde dig herefter.



Thi jeg er din sande Ridder.

Er du død, ja dømt for evig,

det skal lidet skræmme mig,

jeg er ganske uden Fordom.






Med min egen Sjælefrelse

gaar det smaat - og om jeg lever,

endnu hører til i Livet,

derom maa jeg ofte tvivle.



Tag imod mig som din Ridder.

Som din Cavalier-servente

skal jeg sammen med din Kaabe

bære alle dine Luner



og om Natten ved din Side

ride i den vilde Skare,

og vi gantes, og vi smiler

ad min Tales megen Daarskab.



Nattens Timer skal jeg gøre

korte for dig. Men om Dagen

svinder alt, og under Taarer

sidder jeg da ved din Gravkrypt.



Dagen lang med Graad da sidder

jeg paa Kongegravens Grushob,

hvor min Elskte ligger jordet

ved den Stad Jeruscholayim.



Gamle Jøder gaar forbi mig,

sikkert tænker de, jeg sørger

over Templet, som gik under,

og den Stad Jeruscholayim.


XXI



Argonauter uden Skib

ligner vi, til Fods paa Bjærget,

og vi vinder ej det gyldne

Skind, men Pelsen af en Bamse.






Ak vi er kun sølle Djævle,

Helte af moderne Støbning.

Ingen mægtig, klassisk Digter

eviggør os i sin Hymne.



Men vi udstod mer end hine

Argonauter. Thi en Skylregn

fandt os paa den nøgne Bjærgtop,

hvor der ikke holdt en Droske.



Skybrud over alle Bredder.

Ja det øste ned i Bøtter.

Blev Hr. Jason mon i Kolkis

saadan vasket indtil Skindet?



"Aa en Paraply! Jeg giver

hele sex og tredve Konger

bare for en Paraply!"

raabte jeg. Det øste ned.



Dødsenstrætte, dygtig gnavne

kom vi to som vaade Hunde

i den sene Nat tilbage

til den høje Hexehytte.



Lige midt for Skorstensilden

sad Uraka dér og redte

just sin store tykke Moppe,

men lod hurtig Hunden løbe



for at vende sig til os.

Hun beredte mig mit Leje,

løste mine Espardiller,

dette ubekvemme Fodtøj,






hjalp mig af med mine Klæder,

ogsaa Buxerne, der klistred

sig til Benene ihærdigt

som en Dosmers fuldtro Venskab.



"Aa en Slaabrok! Sex og tredve

Konger for en god tør Slaabrok!"

raabte jeg. Den vaade Skjorte

damped paa mit nøgne Legem.



Kold, saa alle Tænder klapred,

stod jeg lidt ved Skorstensilden,

indtil Flammerne bedøved

mig - jeg segned om i Halmen.



Men jeg kunde ikke sove.

Der sad Hexen, og i Skødet

holdt hun Sønnens Overkrop,

som hun ogsaa havde afklædt.



Ret paa sine Bagben knejste

Moppen tyk og stor ved Arnen,

mellem sine tvende Poter

holdt den meget fint en Gryde.



Og af Gryden tog Uraka

højrødt Fedt og gned med dette

Sønnens nøgne Bryst og Ribben

skyndsomt - skælvende af Hastværk.



Og imens hun gned og salved,

nynned hun en Vuggevise

gennem Næsen; sælsomt knitred

Skorstensildens Flammeomkvæd.






Gul og knoklet som et Lig

i sin Moders Skød laa Sønnen

tavs til Døden, med de stive

stirrende vidtaabne Øjne.



Var han virkelig et Genfærd,

én, hvem Moderkærligheden

med en kraftig Hexesalve

hver Nat indgned kunstigt Liv?



Underlige Feberhalvsøvn!

Lemmerne er blylod-tunge,

lænkebundne - alle Sanser

overspændte, grusomt vaagne.



Nej hvor Stuens Lugt of Urter

pinte mig! Jeg søgte længe

kvalfuldt: hvor deslige Dufte

havde mødt mig? Men forgæves.



Vindens Træk i Hexens Skorsten

ængsted mig. Det lød som Suk af

stakkels Sjæle, hængt til Tørring -

lutter velbekendte Stemmer.



Dog jeg pintes allersvarest

af den stramme Samling Fugle,

der var stillet paa et Brædt

lige ved mit Hovedgærde.



Grufuldt, ganske langsomt rørte

de de stive Vinger, sænked

ned imod mig deres lange

Næb, der ligned Menneskenæser.






Ak hvor har deslige Næser

fordum mødt mig? Mon i Hamborg?

Mon i Frankfurts Jødegade?

Kvalfuldt klares min Erindring.



Langt om længe tog dog Søvnen

ganske Magten. Og i Stedet

for de vaagne Fantasier

kom en sund og rolig Drøm.



Og jeg drømte nu, at Hytten

blev forvandlet til en Balsal,

løfted sig paa høje Søjler

oplyst af kulørte Lamper.



Fra et skjult Musikkorps toned

Scenen af Robert-le-Diable

med de vilde Nonnedanse.

Jeg gik ene og spaserte.



Men omsider aabned sig

alle Portene paa vid Gab.

Langsomt og i festligt Tempo

kom de underligste Gæster.



Lutter Spøgelser og Bjørne!

Og med oprejst Gravmarsch førte

hver af Bjørnene et Genfærd

iført hvide Jordeklæder.



Saadan parrede begyndte

de at danse gennem Salen,

op og ned. Et snurrigt Skue

til Forfærdelse og Latter!






For de tunge Bjørne var det

meget svært at holde Takten

med de hvide Luftgestalter,

der henhvirvled let og lynsnart.



Ubønhørlig blev de arme

Bæster revne med i Dansen,

mens de knurred, saa de næsten

overdøved Kontrabassen.



Stundum dansed Parrene

paa hinanden, og det Genfærd,

som kom Bjørnene i Vejen,

fik et ærligt Spark i Bagen.



Ofte midt i Dansens Tummel

flænged Bjørnen Jordelinet

fra det hvide Genfærds Pande,

og man saa et Dødninghoved.



Men til Slutning klang og braged

alle Cymbler og Trompeter,

og det dundrede af Pauker,

og der kom en Galopade.



Jeg fik ikke drømt den færdig;

thi en ubehøvlet Bjørn

traadte grulig paa min Ligtorn,

saa jeg skreg derved og vaagned.


XXII



Føbus, som i Solskinsdrosken

pisked sine Flammeheste,

havde allerede halvvejs

endt sin stolte Himmelkørsel;






mens jeg paa mit grønne Øre

drømte vilde Arabesker,

hvori Spøgelser og Bjørne

sært omslyngede hinanden.



Da jeg vaagned, var det Middag,

og jeg fandt mig helt alene.

Min Værtinde og Laskaro

var paa Jagt fra Morgenstunden.



Moppen er dog bleven hjemme,

og den sad ved Skorstensilden

med en Ske i sine Poter

og gav nøje Agt paa Gryden.



Den var meget flinkt dresseret

til at røre rundt i Suppen,

naar det vilde koge over,

og desuden skumme Fedtet.



Mon jeg selv da er forhexet?

eller har jeg stadig Feber?

Skulde mine Øren ganske

skuffe mig? - hør Moppen taler.



Ja den taler; næsten følsomt

og paa schwabisk. Som i Drømme,

helt fortabt i sine Tanker

taler Moppen højt saalunde:



"Aa jeg stakkels Schwaberdigter,

som i fremmed Land bekymret

smægte maa, forgjort til Moppe,

for at røre Hexens Gryde!






"Hvor forbrydersk og hvor skamlig

er dog Trolddom. Grumme Skæbne:

jeg kan føle som et Men'ske,

men jeg gaar i Hundeklædning.



"Var jeg bare bleven hjemme

hos min egen Skoles Brave;

det er ikke Hexemestre,

de fortryller intet Men'ske.



"Var jeg bare bleven hjemme

hos Karl Mayer, hos de søde

Gyldenlakker i min Hjemstavn

og den rare Sulevælling!



"Skal jeg, før jeg dør af Hjemve,

aldrig gense Skorstensrøgen,

som den damped, naar i Stukkert

vore Mødre kogte Nudler!"



Da jeg slig fornam hans Klage,

rørtes jeg og sprang fra Lejet,

satte mig ved Arnen hos ham,

og medlidende jeg talte:



"Ædle Sanger, sig, hvorledes

kom du hid til Hexens Hytte!

sig mig og, hvi du saa grusomt

blev forvandlet til en Moppe?"



Men den anden skreg i Glæde:

"Altsaa er De ingen Franskmand?

De er Tysker og forstod mig,

da jeg holdt min Monolog.






"Ak Hr. Landsmand, hvor usaligt,

at dog Legationsraad Kølle,

naar vi dysted paa vor Stamkro

ved vort Ølkrus og vor Pibe -



"altid endte med den Sætning,

at man kun igennem Rejser

vandt den Dannelse, det Væsen,

som han havde hjembragt selv.



"For at løbe alle Kanter

rask af mine unge Fødder

og paa Ydersiden slibes

til en Verdensmand som Kølle,



"sagde jeg Farvel til Hjemmet,

drog paa Rejser for at dannes.

Gennem Pyrenæerne

kom jeg til Urakas Hytte.



"Anbefaling var mig venligst

given af Justinus Kerner.

Ak jeg tænkte mindst om Vennen,

at han stod i Pagt med Hexe.



"Hun tog ogsaa venlig mod mig.

Men o Rædsel, Venligheden

skifted Karakter og røbed

sig som vilde Lidenskaber.



"Ja Utugtigheden blussed

grulig op i Rakkermærens

lastefulde, visne Barm.

Og hun havde nær forført mig.






"Men jeg sukked: O, Madame,

undskyld! jeg er ingen skamløs

Goetheaner. Jeg har hjemme

mellem Digterne fra Schwaben.



"Ærbarhed er dér vor Muse.

Og hun gaar med Underbuxer

gjort af Svinelæ'r. Forgrib Dem

ikke paa min Dyd, Madame!



"Andre Digtere har Aand,

andre Fantasi, og andre

Lidenskab - men vi har Dyden,

Digterne af Schwaberskolen.



"Dyden er vort hele Eje.

O berøv mig ej den kyske

religiøse Tiggerkaabe,

som er Skjulet for min Blu!



"Saa jeg talte. Fruentimret

smilte haanlig og ironisk.

Og hun tog en Mistelten.

Dermed rørte hun min Isse.



"Jeg fornam paa Stand det klamme

Mishag, ret som mine Lemmer

blev med Gaasehud betrukne.

Dog - nej Hammen af en Gaas



"var det ej. Det var langt før

Skindet af en Hund. O svare

Ulyksstund - jeg blev forvandlet,

som De ser mig, til en Moppe."






Stakkels Skælm. For lutter Hulken

kunde han ej længer tale.

Og han græd i saadan Mængde,

at han fast flød hen i Taarer.



"Kan jeg," spurgte jeg med Vemod,

"fri Dem ud af Hundeskindet,

give Dem til Digterkunsten

og til Menneskheden atter?"



Men utrøstelig han løfted

begge Poter som fortvivlet

op i Luften. Og med Sukken

og med Stønnen saa han talte:



"Til den sidste Dag oprinder,

skal jeg bære Moppehammen,

dersom en højmodig Jomfru

ikke løser mig af Trolddom.



"Kun en ren, uskyldig Jomfru,

som end ingen Mand berørte,

og som trofast efterkommer

følgende, kan mig forløse.



"Denne uberørte Jomfru

skal en Sankt Sylvester Nat

kunne læse Gustav Pfizers

Digte - uden at indslumre.



"Holder hun til denne Læsning,

lukker ej de kyske Øjne,

blir jeg Menneske og frigjort,

alt det mopsede forsvinder."






"Ak! forholder det sig saadan,"

sagde jeg, "da kan jeg ikke

frelse Dem; thi for det første

er jeg ikke nogen Jomfru.



"Og jeg vilde for det andet

endnu mindre nogensinde

kunne læse Gustav Pfizers

Digte uden at indslumre."


XXIII



Men fra Hyttens Koglerier

stiger vi nu ned i Dalen.

Vore Fødder søger atter

Fæste i det positive.



Bort med Genfærd, Nattesyner,

Hjærnespind og Feberdrømme.

Det er Tid, at vi fornuftig

tænker lidt paa Atta Troll.



I sin Hule hos sit Afkom

ligger han og sover længe

med en dyb, retfærdig Snorken.

Derpaa vaagner han og Gaber.



Junker Øreløs paa Hug

sad og kløed sig i Ho'det

som en Digter stedt i Rimnød

og skandered Vers paa Labben.



Men ved Faders anden Side

er de tvende kære Døtre,

uskyldsrene, lodne Liljer,

udstrakt drømmende paa Ryggen.






Hvilke søde Tanker gløder

i de hvide Bjørnepigers

ubevidste Blomstersjæle?

Taarer staa i deres Øjne.



Særlig synes os den yngste

dybt bevæget. I sit Hjærte

føler hun en salig Prikken.

Aner hun Kupidos Magt?



Ja den lille Guddoms Pil

trængte lige gennem Pelsen

ved et Blik - men den, hun elsker,

er et Menneske, o Himmel!



Og han hedder Snydenstrup.

Paa den store Flugt fra Landet

saa hun ham, som han en Morgen

rømte over alle Bjærge.



Heltemodgang rører Kvinder,

og i dette Helteansigt

laa som altid Pengetrangens

blege, sørgelige Skygge.



Hele Heltens Krigsreserve,

toogtyve Sølv-Rigsorter,

medbragt til det skønne Spanjen,

blev et Rov for Espartero.



Ja end ikke Uret frelstes!

Det forblev i Pampelunas

Laanehus. Et Arvestykke,

kostbart og af ægte Sølv.






Paa de lange Stolper løb han;

aned mindst, at han i Løbet

havde vundet noget bedre

end det bedste Slag - et Hjærte!



Ja hun elsker Arvefjenden!

Stakkels unge Bjørnepige!

Vidste Fader, hvad hun skjuler,

skrækkelig han vilde brumme.



Lig den gamle Odoardo,

som med Borgerstolthed dolked

Skøn Emilia Galotti,

vilde ogsaa Atta Troll



dræbe flux sin egen Datter

med et Slag af Faderlabben

heller, end hun skulde synke

hen i Favnen paa en Prins!



Men i denne stille Time

er den gamle blød; han nænner

ej at bryde nogen Rose,

førend Stormen strør dens Blade.



Blød til Mode, hos de kære,

ligger Atta Troll i Hulen

fyldt af Anelser om Døden,

Længsler mod en Verden hisset!



"Børn!" - Han sukker, og hans Øjne

strømmer pludselig med Taarer -

"Børn, min Valfart her paa Jorden

er til Ende, vi maa skilles.






"Mens jeg sov til Middag, har jeg

haft en Drøm af stor Betydning.

Thi mit Hjærte forudfølte

salig Dødens snare Komme.



"Jeg er ingen overtroisk

Fantasibjørn - men der gives

Ting imellem Jord og Himmel

som vor Tænkning ikke fatter.



"Grundende paa Skæbnens Veje

var jeg gabende indslumret,

da jeg drømte, at jeg lagde

til et vældigt Træ mit Hoved.



"Ned fra Træets mange Grene

drypped hvid og gylden Honning

lige i min aabne Mule,

og en liflig Fryd betog mig.



"Da jeg salig og betaget

blinked opad, saa jeg øverst

højt i Toppen syv smaa Bjørne,

hvor de klatred allerkærest.



"Søde, yndefulde Væsner

iklædt rosenrøde Pelse,

som fra Skuldren syntes flagre

silkeagtig lig to Vinger.



"De smaa rosenrøde Bjørne

havde li'esom Silkevinger!

Og de sang med overjordisk

fine, rene Fløjtestemmer.






"Ja de sang, saa jeg blev iskold

paa mit Skind. Men ud af Skindet

fløj min Sjæl ret som en Flamme

og steg straalende til Himmels."



Saadan talte blød bevæget

Atta Troll med sælsomt Mæle.

Og han tav en Tid vemodig.

Men man saa med ét hans Øren



spidse sig, urolig dirre.

Med et Spring forlod han Lejet.

Glædeskælvende han brølte:

"Børn, men Børn, saa hør dog efter!



"Er det ikke Eders Moders

milde Stemme? O jeg kender

vel min egen Mummas Brummen?

Mumma, du min sorte Mumma!"



Og med dette Udraab styrter

Atta Troll som ramt af Vanvid

ud af Hulen, men han iler

kun sin Undergang i Møde.


XXIV



Hist i Dalen Ronceval

paa det Sted, hvor Karl den Stores

Søstersøn i fordums Dage

ralled ud sin stolte Sjæl,



der faldt ogsaa Atta Troll

for et Baghold, som Grev Roland,

hvem den ridderlige Judas,

Ganelon fra Mainz, forraadte.






Ak det ædleste i Bjørnen,

Kærligheden til hans Mage,

blev den Snare, som Uraka

listig vidste at benytte.



Saa naturlig efterligned

hun den sorte Mummas Brummen,

at den gamle Bjørn blev lokket

fra sit sikre Hi, sin Hule.



Som paa Længselsvinger løb han

gennem Dalen, standsed stundum

for at snuse ømt til Klippen -

havde Mumma mulig skjult sig? -



Ak! Laskaro havde skjult sig

med sin Bøsse. Og hans Kugle

fandt det kække Bjørnehjærte.

Deraf randt saa rød en Blodstrøm.



Med sit Hoved slingred han

nogle Gange, til han styrted

stønnende og spjætted grufuldt.

Dog hans sidste Suk var: "Mumma!"



Saadan faldt den ædle Helt.

Han var død. Men efter Døden

skal udødelig han opstaa

i en Digters rene Lovsang.



Han skal genopstaa i Sangen,

blive kolossalt berømt,

naar han farer over Jorden

med et Firspand af Trokæer.






Ja Kong Ludvig, Herre over

alle Bjørnene i Bajren,

mindes ham i sit "Valhalla"

med en selvforfattet Indskrift:



"Atta Troll, Tendensbjørn; kysk og

from; som Ægtemage brunstig;

vildledt af moderne Tidsaand

skovoprunden Sanskulot



"dansed slet, men gemte ægte

Stemning i den lodne Højbarm;

ikke fri for Stank, men blottet

for Talent. En Karaktér!"


XXV



Tre og tredve gamle Kvinder,

alle klædt paa gammelbaskisk,

med skarlagenrøde Kyser

stod paa Rad ved Byens Indgang.



En iblandt dem, som Debora,

slog paa Tamburin og dansed,

mens hun sang en Æreshymne

til Laskaro, Bjørnens Bane.



Fire Kæmpekarle bare

i Triumf den døde Bamse,

der sad oprejst i sit Sæde

som en livsled Badegæst.



Derpaa, næsten som Familie

af den døde, kom Laskaro

og Uraka - sidste hilste

meget bly til alle Sider.






Første Skriver hos Borgmestren

talte midt fra Raadhustrappen,

den Gang Toget naaed did.

Han berørte mangt og meget,



peged paa det stærke Opsving

i vor Sømagt, nævnte Pressen,

Sukkeravl af Runkelroer

og Partiuvæsnets Hydra.



Fra et Blik paa Ludvig Philipp's

højt fortjente Borgerstyre

førtes han til selve Bjørnen

og Laskaros store Gærning.



"Du Laskaro"- udbrød han,

mens han med sit trikolore

Embedsskærf aftørred Sveden -

"du Laskaro! du Laskaro!



"du, som har befriet Frankrig

og Hispanien for et Udyr,

du er begge Landes Helt,

pyrenæisk Lafayette!"



Da Laskaro saadan hørte

officielt sig selv berømme,

lo han veltilfreds i Skægget

og blev ganske rød af Glæde.



Og i korte, brudte Lyde,

Sætninger, der stejled sælsomt,

stammed han og takked ivrig

for den store, store Ære.






Med Forundring saa og hørte

alle paa det sjældne Optrin.

Hemmelig og fuld af Bæven

hviskede de gamle Kvinder:



"Mærked I, Laskaro lo?

Mærked I, Laskaro rødmed?

Mærked I, Laskaro talte?

Hexens døde Søn fik Mæle."



Samme Dag blev Atta Troll

flaa't og Huden af den ædle

stillet til Auktion. En Skinder

fik det, hundred Franks var Budet.



Underdejlig udstafferet

med en fin Skarlagens Bræmme

solgte Manden atter Skindet

for det dobbelte af Prisen.



Først paa tredje Haand omsider

fik Juliette det. I hendes

Sovekammer i Paris

blev det udbredt foran Sengen.



Mangen Nat med bare Fødder

har jeg staaet der paa Heltens

jordisk brune Ham og Hylster -

og har tænkt paa Atta Troll!



Og af Vemod hæftig greben

husked jeg det Ord af Schiller:

"Hvad i Sang skal evig leve

maa i Livet her forgaa."




XXVI



Men nu Mumma? Ak ja Mumma

er en Kvinde. Svaghed - Svaghed

hendes Navn. De fleste Kvinder

er uholdbart Porcellæn.



Da ved Skæbnens Bud hun skiltes

fra en exemplarisk Mage,

laa hun ikke død paa Stedet

eller sørged sig fordærved.



Tværtimod, hun vedblev stadig

med sit muntre Liv; hun dansed

nu som før for Publikum,

leflede for Døgnets Bifald.



En aldeles sikker Stilling,

en Forsørgelse for Livstid,

har hun funden i Paris

ovre i Jardin des Plantes.



Da jeg gik med Juliette

sidste Søndag og spaserte

og forklarede Naturen,

Plantelivet, Dyreriget,



Cedrene paa Libanon

og Girafferne, den store

Dromedar og Guldfasanen,

Zebra, Pungdyr - midt i Talen



var vi standset ved det Brystværn,

der omslutter Bjørnehulen

og hvad saa vi - Gud i Himlen! -

her hvor Bjørnedyret raader.






En sibirisk Ørkenbjørn

vældig med en snehvid Haarvæxt

frydede med altfor kælne

Kærtegn en forelsket Hunbjørn.



Denne Hunbjørn - det var Mumma,

Atta Trolls Fru Gemalinde,

hvem jeg kendte paa den ømme

vaade Glans i hendes Øje.



Det var hende, det var Sydens

sorte Datter. Og Fru Mumma

lever sammen med en Russer,

med en stor Barbar fra Norden.



Smiskende en Neger traadte

til os hen med dette Udbrud:

"Gives der et mere yndigt

Syn paa Jord end to, som elsker?"



Jeg gensvarte ham: "Med hvem

har jeg Æren her at tale?"

Og han raabte i Forundring:

"Kender De mig ikke mere?



"Ih, jeg er jo Morerfyrsten;

Freiligrath har hørt mig tromme;

den Gang gik det sløjt; i Tyskland

følte jeg mig meget ensom.



"Siden fik jeg Plads som Kelner

her, hvor alle Planter findes

fra min Hjemstavn under Tropen

med samt Løvebrøl og Tigre.






"Det var bedre for Humøret

end at rejse rundt paa tyske

Markeder og slaa paa Tromme;

tilmed var Jer Kost saa ussel.



"Jeg er bleven gift for nylig

med en haarblond Kokkepige

fra Alsace. I hendes Arme

føler jeg mig ganske hjemme.



"Hendes Fødder minder mig

om de hulde Elefanter.

Naar hun taler fransk, det lyder

som mit sorte Modersmaal.



"Ofte skælder hun; jeg tænker

da paa Braget af den Tromme,

som behængt med Pandeskalder

skræmmed Slangerne og Løven.



"Men i Maanskin kan hun følsomt

græde som en Krokodille,

der slaar op af lunkne Vande

for at nyde Køligheden.



"Og hun stikker gode Bidder

til mig. Og jeg spiser atter

med min gamle afrikanske

Appetit som hist ved Niger.



"Jeg har allerede Mave.

Se, den titter frem af Skjorten

rund, som en formørket Maane

træder ud af hvide Skyer."




XXVII(Til August Varnhagen von Ense)



"Gud i Himlen, Mester Ludvig,

hvordan har I kunnet rable

alt det dumme Sludder sammen?"

udbrød Kardinal af Este,



da han læste Heltedigtet

om Grev Rolands vilde Rasen,

hvilket Ariosto ydmygst

havde bragt Hans Eminence.



Ja, Varnhagen, gamle Ven,

ja, jeg ser omtrent det samme

Udbrud svæve paa din Læbe

med det samme fine Smil.



Mens du læser, ler du stundum.

Undertiden er din høje

Pande furet tæt af Rynker,

dine Minder tager Magten: -



"Lød det ej som Ungdomsdrømme,

dem, jeg drømte med Chamisso

og Brentano og Fouqué

i de maanelyse Nætter?



"Er det ej de tabte Toner

fra Kapellet dybt i Skoven?

Ind imellem ringer Skælmen

med sin kendte Bjældekappe.



"Gennem Kor af Nattergale

bryder mørkt en Bjørnebrumbas






drønende, indtil den skifter

om i sælsom Aandehvisken!



"Daarskab med fornuftig Mine,

Visdom med en Skrue løs,

Suk og Træthed indtil Døden,

som paa ny slaar ud i Latter!"



Ja det er de længst bortsvundne

Toner, Ven, fra Drømmetiden,

kun at tit moderne Triller

gøgler om det gamle Tema.



Hist og her trods Overmodet

vil du spore lidt Forsagthed.

Til din Mildhed, tryg og prøvet,

være dette Digt befalet!



Ak det er vel Romantikens

allersidste frie Skovsang.

Under Dagens Brand- og Krigslarm

vil den sørgelig forstumme.



Andre Tider, andre Fugle!

Andre Fugle, andre Sange!

Hvilken Snadren som af tusind

Gæs, der frelser Kapitol.



Hvilken Kvidren! Det er Spurve,

der med Skillingslys i Kloen

fører sig, som var de Jovis

Ørn og ejed Tordenkilen.



Hvilken Kurren! Elskovsmætte

Turtelduer vil nu hade,






og i Stedet for Fru Venus

drager de Bellonas Stridsvogn.



Hvilken Summen ryster Verden!

Det er selve Folke-Vaarens

vilde Oldenborre-Sværme,

der er vrede som Bersærker!



Andre Tider, andre Fugle!

Andre Fugle, andre Sange!

Og jeg elsked dem maaske,

hvis jeg havde andre Øren!





EFTERSKRIFT TILATTA TROLL

I 1901 udsendte SC sit satiriske værkTrefoden, der var ment som et opgør til alle sider og med alle fløje i datidens kulturelle miljø (seTrII). Samme år udkom også hans oversættelse afTrefoden's nærmeste litterære forudsætning: Heinrich Heines kultursatireAtta Troll. Ein Sommernachtstraumfra 1843. Oversættelsen indgik i Det Schubotheske Forlag's serie "Aarhundredets Klassikere", hvor den tryktes sammen med to prosatekster af Heine, som SC ligeledes havde oversat:Bogen om Le GrandogHeines Omvendelse.

MensTrefodenvakte forargelse og opsigt, forblev oversættelsesarbejdet imidlertid stort set ubemærket. IBerl. Tid. fremkom en usigneret anmeldelse 17.12.1901. Anmelderen erglad over meget godt deri; adskillige steder er dervirkeligt gode og klingende Ord, ogadskillige Steder flyde hans Vers let og behageligt. Dog forbliver anmelderenialfald paa et Punkt meget lidet tilfredsstillet. Det er i Henseende til[SC's]Brug af Dansk. Han er nemlig ikke sjeldent overvældet af sin tyske Forstaaelse, og man mærker altfor ofte, hvorledes det tyske Ord eller den tyske Vending tager Vejret fra den danske. Afslutningsvis hedder det om SC, atNogen Heineoversætter bliver han neppe nogensinde, men hansBestræbelsefortjener dog Anerkjendelse -men nogen særlig glorværdig anerkendelse kan dét jo ikke kaldes. I en ligeledes usigneret anmeldelse i det konservativeVort Land26.11.1901 rettedes en række filologiske indvendinger mod oversættelsen. Sammenfattende udtrykker anmelderen den mening, atTil at oversætte hører der to Ting, at kjende det Sprog, hvorfra der oversættes, og sit eget. Hr. Claussen viser sig paa en Række Punkter uvidende om begge.

På denne sidste anmeldelse reagerede SC. Allerede dagen



efter, d. 27.11., stod hans svar på kritikken at læse iVort Land. Af svaret fremgår det med tydelighed, at hans interesse i Heine ikke er sproglig eller litteraturhistorisk, men aktuel og polemisk. Det er SC's synspunkt, at en oversættelse af Heine -en Forfatter, der har tumlet saa dristig og originalt med sit Sprog -ikke først og fremmest skal bedømmes på sin filologiske nøjagtighed; derimod bør oversættelsenfremfor alt være poetisk, helst skrevet med det samme Kunstnermod, som var betegnende for Originalen. Omend man måske kan studse over enkeltheder i oversættelsen, kan man være sikkert forvisset om, at der overalt ligger nøje overvejelser bag, som ikke kun er af sproglig, men også kunstnerisk art:Man bør sige mig alt Andet paa; men jeg plejer at vide, hvad jeg selv har skrevet, og hvorfor jeg skrev det. Skønt SC går ind på nogle af de sproglige detaljer - og tilbageviser punkter i den fremførte kritik -, erklærer han derfor afslutningsvis, at det hele for resten kan være det samme!Men det er mig iøvrigt ganske ligegyldigt, om jeg faar Ret eller ikke i saadanne Bagateller. Jeg ønsker end ikke at have Ret. (...)For Poeter er der ikke Andet at gjøre end at stole paa Poesiens gode Ret. Man kan næsten ikke fortænke avisen i, at den i sin replik smst. finderdet lidt uforstaaeligt, at Hr. Claussen nedlader sig til at svare, naar det er ham ganske ligegyldigt, om han har Ret eller ikke, eller naar han end ikke ønsker at have Ret. Ja, disse Digtere!Men tonen i SC's protest genkender man. Det er den samme tone af opgivelse og næppe undertrykt harme, som man finder i papirerne omkringTrefoden.

Ene af alle bragteLolland-Falsters Folketidendeden 10.12. 1901 en udførlig og rosende omtale under signaturen Germanicus:Det er et højst fortjenstfuldt Arbejde, Sophus Claussen har nedlagt i disse tre Oversættelser af Heinrich Heine. Anmeldelsen rummer væsentligst en lyrisk højstemt lovprisning af Heine, hvis kunst sættes i modsætning tildisse Dages Bøger, der er saa spækkede med nøgen fotografisk Virkelighed.Selv ypperlig kunst er for størstedelen underlagt en ubarmhjertig forældelse, menTyskeren Heine og Franskmanden Baudelaire



og Amerikaneren Edgar Poë - disse tre Skønhedens Apostle og Drømmens ensomme har været Tidens Overvindere. Specielt roser Germanicus oversættelsen afAT: Der hører en sjælden Forening af Sprogevne og Fantasi til for i den Grad at kunne frembringe Identitet mellem to Sprog. Hr. Claussen maa have levet sig helt[ind]i den tyske Digter,siden han saa overraskende har lyttet Sværmeriets Fløjtetoner og Fantasteriets vilde Violinstrøg frem paa et andet Sprog. Imidlertid - en sådan anmeldelse tæller jo ikke rigtigt med. Dertil havde Claussen-familien for meget hånd i hanke medL-F. F. Også i andre tilfælde var det jo aviser, som stod journalist Claussen nær, der i en kneben stund rykkede poeten Claussen til undsætning.

MensTrefodenregnedes for en pinlig affære, man helst måtte se bort fra, blevATsåledes fra en begyndelse af overset. Og alt i alt blev det voldsomme slag, SC gennem den dobbelte udgivelse ville rette mod tidens kulturelle miljø, på denne måde ikke meget andet end et slag i luften.

På sin vis kan det ikke undre, at oversættelsen ikke blev mere omtalt. Heine var på dette tidspunkt mere kendt i Danmark end i Tyskland. Men måske er det netop i dette forhold, manglen på interesse skal søge sin forklaring. Heines skrifter har på forhånd haft en sådan udbredelse på originalsproget, at læseverdenen ikke har følt behov for en oversættelse.

Også SC's beskæftigelse med Heine var af ældre dato. INyborg Dagblad22.3.1889 tryktes således det i øvrigt ubetydeligeMenneskevennen, et digt af Heine -Tysklands største Digter i dette Aarhundrede -oversat under mærket Horatio (Der Philantrop, Gedichte 1853 und 1854(1854), se f. eks.Sämtliche Schriftenv. Klaus Briegleb bd. VI/1 (1975) p. 215- 218). I 1891 oversatte SC ligeledes Heines romanfragmentRabbien af Bacharach, der bragtes som føljeton iKjøbenhavns Børs-Tidende. Egentlig havde SC lovet redaktøren Ernst Brandes at skrive en slutning til fragmentet. Det blev nu ikke til noget - dog tilføjede SC en efterskrift, der sammen med oversættelsen og et forord blev udgivet i bogform 1926.



I 1897 blev Heine-afsnittene i Brandes'Hovedstrømninger i det nittende Aarhundredes Litteraturudgivet selvstændigt, og i en anmeldelse iL-F. F. 21.12.1897 hilste Antonius (: SC) udgivelsen velkommen:De, som i Firserne hørte Doktorens Forelæsninger paa Universitetet, - og heriblandt var jo SC selv -gemmer en levende Erindring om det meste, som de her genfinder. Heine-opfattelsen ligger i forlængelse af Brandes'. Ved Brandes' udtryk:"Skamløshed i Gratiens Form"hæfter anmelderen sig med en særlig forkærlighed:Man kommer til den Betragtning, at Heine, selv hvor han vovede det platte, ikke var plat; thi alt, hvad han foretog sig, havde bevidst eller ubevidst en Sammenhæng, var kun en Parade i den uafbrudte Kamp for Hævdelsen af den aandelige og den personlige Uafhængighed. (...)En forkynder af Tankens og Ordets hellige Ret var Heinrich Heine og intet mindre.

Samme måned - 14.12.1897 - markerede SC 100-året for Heines fødsel med en artikel iL-F. F. under mærket Antonius. Artiklen er overvejende biografisk og med en understregning af Heines fællesskab med nordisk livsfølelse:Hans Poesi er nu kendt af alle, som forstaar hans Sprog. Men helt forstaaet og elsket kan den kun blive af dem, der har vandret som Børn ved nordiske Havne og lovet deres Ungdomsveninde Troskab under nordiske Hyldetræer. - Imidlertid har man jo vaklet noget i bestemmelsen af tidspunktet for Heines fødsel, så to år efter kunne SC atter rykke ud med en 100-årshyldest, denne gang iPolitiken13.12.1899. I de mellemliggende to år er karakteristikken af Heine blevet langt mere levende og personlig, omend grundelementerne er de samme. Atter finder SC et slægtskab mellem Heine og fremtrædende træk i den nordiske og danske karakter:Dette Skumringsfantasteri med de almægtige Elementer fornøjer os; selv midt i Uhyggen er der næsten altid en Skæmt. Desuden har danskerne endnu en ting fælles med den franskfølende Heine: en levende frihedssans og beundring fordet historiske Mesterstykke, som hedder den store Revolution. Som det kunne ventes, er interessen på netop dette tidspunkt trukket sammen omAT, og det ses tydeligt, hvilke



afsnit, der især har fængslet SC:Ingen Symbolist har naaet højere end til de tre Ryttersker i Heines vilde Jagt(jf.Lø153).

Også efterATforeligger der skriftlige vidnesbyrd om SC's Heine-interesse. IIllustreret Tidende4.3.1906 findes således artiklenEn Mindefest, hvor der ironiseres over, at et tysk sangkor havde hædret Heine ved hans grav på 50-årsdagen for hans død:Et triveligt tysk Sangerkor af Herrer med høje Silkehatte-en borgerlig Sangforening- (...)dette solide Optog af Sangkor-Germanere med høje Hatte(På omslaget af Helge Hultberg:Heine. Levned. Meninger. Bøger(1969) er gengivet et lignende optrin). Dog under SC gerne Heine denne hyldest: (...)Heine, der var en landflygtig Mand Halvdelen af sit Liv,(...)kunde netop trænge til at gense sin Berømmelse i den folkelige, fuldkommen haandgribelige Form af et saadant Forenings-Sangkor. For, som det hedder - og man tager næppe fejl, hvis man heri hører et lille suk:En Digter lever af Ros.

I udtryk som disse ligger en identifikation mellem Heines skæbne og SC's egen (jf.DVIVStamtavles. 77). SC følte sig selv i mange år som en landflygtig, ligesom han længtes efter at være en kunstner med netop folkelig anerkendelse og udbredelse. Og identifikationen går dybere endnu. Både i artiklenEn Mindefestog i 100-årsartiklen fra 1897 bruges således det udtryk om Heine,at Komedjens Muse i hans Fødselsstund havde kysset hans Læber og Tragediens Muse havde kysset hans Hjærte- en vending, som Heine egentlig selv havde brugt om Musset. SC har i Heines skikkelse set en dobbelthed, han kendte fra sig selv - også derfor hans optagethed af Brandes' udtryk om"Skamløshed i Gratiens Form". Hos Heine har han set en legende forening af en række af de modsætninger, SC selv søgte at forene - således f. eks. modsætningen mellem viljen til at være en folkelig, profan-munter forfatter og trangen til personlig frigørelse og kunstnerisk fordybelse. Foreningen mellem det folkeligt-udadvendte og det individuelle har SC fundet i en fælles drift mod frihed. Til forskel fra mange andre har SC ikke forståetATsom en åndsaristokratisk forhånelse af folkelige frihedsbestræbelser. Tværtimod har han forstået



det netop som et værk om frigørelse - en frigørelse, der her er rettet mod tyranniet fra en snæversynet og selvhøjtidelig, pseudodemokratisk konventionalisme.

I 100-årsartiklen 1899 hedder det, at Heine forenes med en folkelig dansk følelse i foragten forden germanske Stivhed og Ærbarhed. Heineskrev ikke Hymner til Pikkelhuen. Noget dunkelt siges det videre, atsnarere vilde et Skæmtedigt som det følgende være faldet ham ind, og der anføres et digt, som slutter med linjerne:



Hun svøber mig i Hovedhaarets Pragt

og siger: "Mester for den nye Skole,

se jeg er Asenindens unge Fole!"

Hvis Heine havde skrevet Digtet, -fortsættes det -vilde Ordene "Mester for den nye Skole" staa der med Rette. Hans Digtning er en hel ny Skole -den ligner intet andet. Den dybeste Beundring, den stærkeste Uafhængighedstrang, den stolteste Vrede gav han Luft. -Sagen må have forekommet datidens læsere noget dunkel, for hvad har Heine vel at gøre med dette digt, der kunnevære faldet ham ind?Forgæves må belæste folk også have ransaget deres hukommelse i søgen efter detteSkæmtedigt -for på dette tidspunkt var digtet slet ikke trykt. Det drejer sig jo nemlig om SC's egetModerne Muse,der først blev at læse iTrefoden (TrII s. 262). Det besynderlige citat viser således, i hvilken grad SC har villet genfinde sit eget anliggende i Heine. Hvad SC i det efterfølgende skriver om Heine, er fuldt så vel en beskrivelse af det ophøjede billede, hvori SC selv så gerne, og så forgæves, ville genkendes:

Vismand og Skælm var Heine, Vismand dybere end Havet og Skælm op over alle Bjærghøjder. Hans Produktion er en bevidst og ubevidst Frigørelseskamp til alle Sider, en evig Jagt paa Bjørne af enhver Slags, og en letsindig Jagen efter Lykken, som møder ham i Form af en prægtig og marmorkold Sfinks ... "og medens Mundens Kys lyksaliggør mig, saarer Kløerne mig gruelig".



NOTER TIL ATTA TROLL

M

NkS 2177, 2°, 2, 1 (usign., udat. fragment; samlingen omfatter: titelblad m. motto, bl.; indledning, rettet renskr., bl.; rettet renskr., bl., af afsn. II, I-V, afsn. IV, XIII-XXIV, afsn. V, I-VI, afsn. XX, I-XII, afsn. XXII, XXXVII-XXXVIII, og afsn. XXIII, I-VI; spredte udk. til bl. a. afsn. XIX og afsn. XXII, og desuden andre udk., bl. a. af indl. tilHeines Omvendelse)

V

Motto, 1-2 <Og ud af det skinnende hvide Telt // gik Moren, en stridsrustet, fyrstelig Helt.IndledningHarmskrig < Ramaskrigden rene Poesi< d. s. <PoesienDigteren gik i Paris(...)groede< d. s. <mens Digteren sad i Paris og knapt turde rejse hjem og besøge sin gamle Moder formedelst de hjemlige Gendarmer, groede Digterkollegernestod Heine<stod den stakkels Heine(skal det mulig betyde Fru Mathildes?) <(skal formodenlig betyde Fru Mathildes) <(hvis det ikke var hans egen Fru Mathildes)Seerblik< d. s. <indre ØjeBjørnefolket< d.s. <det hæderlige Bjørnefolk"Reineke Fuchs"<"Reinecke Voss"fredløse skønne Sjæle< d. s. <skønne fredløse Sjæleforrevne Inderlighed<vilde InderlighedIIV, 1 <Høflig viger hver til Side,IVXV, 1:Kuplen, < d. s. <Toppen,



VIII: overstreget <Skal vi aldrig ses nu mereeller først, naar hist bag Gravenfri for alt det jordisk-lodneskønt din Sjæl en Gang forklaresXIXIII, 4 <stredes om de hvide Lemmer<kysser hendes hvide LemmerXI, 4:hjærtensgale<gale HjærtensXXIIXI, 3-4 <Flødeskæg i Fædrelandet // og den fromme Hvidkaalssuppe.XXIIIXXVI, 3-4 <Og med overjordisk fine // Fløjtestemmer sang de Salmer.

K

Om oversættelsen:Til belysning af SC's evne til at almengøre oversættelsen kan anføres flg. eksempel: Heine nævner (I, 13), atHerr Schnapphanski wurde Autor, Heines kommentatorer fastslår, at det er en hentydning til Fyrst F. Lichnowski (1814 -1848), Don Carlos' brigadegeneral, der efter tilbagetoget over Pyrenæerne skrev sineErinnerungen aus den Jahren 1837 bis 1839I-II (Frankfurt 1841-1842). SC's udtryk:Snydenstruprammer en type, hvor de tyske kommentatorer binder Heine til det specielt-biografiske. I et sådant tilfælde udelades en note her - og læseren henvises i øvrigt til de tyske udgaverTeksthenvisning:1. Heinrich Heine:Sämtliche WerkeI-VII.Herausgegeben von Ernst Elster (1887-1890)2. Heinrich Heine:Werke und BriefenI-X.Herausgegeben von Hans Kaufmann (1961)3. Heinrich Heine:Sämtliche SchriftenI-VI.Herausgegeben von Klaus Briegleb (1968-1976)



Indledningdækker også SC's oversættelse afBogen om Le GrandogHeines Omvendelse. Nyere litteraturforskning fastslår 1797 som Heines fødselsårDigte, Buch der Lieder(1827, 2. udvidede udg. 1837) indeholder Heines indtil da offentliggjorte digtsamlingerRejsebilleder(1826-1831), skildrer - på prosa - satiriskhumoristisk natur og samfundsforhold i Tyskland og ItalienGrev Piaten(1796-1835), ty. digter, som H. polemiserer mod i 3. og 4. del afRejsebillederGud tilgiver(...),Dieu me pardonnera. C'est son metier,sagt på sit dødslejeBogen om Le Grandudkom 1826 og udgør bind 2 afRejsebilleder. Den handler om den fr. revolution og om NapoleonAtta Troll, en Skærsommernatsdrømudkom 1843; bogform 1847. Undertitlen alluderer til Shakespeares komedie, se noteDjIII 167Heines Omvendelse. Heine kaldte selv dette manifest og selvportræt forGeständnisse, TilstaaelserBog om Tyskland, Deutschland, ein Wintermärchen(1844, overs. til da. 1891) er - somAT- en kritisk-satirisk versfortælling, der angriber den tyske reaktion, dog - som undertitlen antyder - farvet af en ganske anderledes kold og bitter stemningMotto. Ferdinand Freiligrath (1810-1876), ty. digter, hvis lyrik først på romantisk vis forherliger "den ædle vilde", senere politisk proletaren.Der Mohrenfürstindleder afdelingen afBalladen und Romanzeni debutbogenGedichte(1838). Heine genfortæller digtet i den af SC udeladteVorredetilAT: Morerfyrsten har også en elsket, som han forlader for at drage i krig. Han finder dogsit sorte Waterloo, bliver solgt til de hvide, videregivet til et omvandrende cirkus, hvor han bliver betroet den tyrkiske tromme. Ved tanken om sin tidligere storhed slår han så hårdt, at trommeskindet springer



den schwabiske Skole, en særlig gruppe af senromantikere, bl. a. Uhland, Kerner og en overgang Mörike. Karakteristisk for disse digtere, der ofte anvender schwabisk dialekt i deres værker, er den folkelige, jævne lyriske tone, enkle kunstformer såsom folkesangen og balladen samt anvendelsen af sagn og historiske begivenhederFru Mathilde, se notePiII 172. Af venner blev hun kaldtJulietteSommerrejse(...), juli 1841 opholdt Heine sig med Mathilde ved det franske kurstedCauteretsi PyrenæerneRævebøger, en vidtforgrenet europæisk digtning med ræven som hovedperson. Dyrenes klage over den listige ræv og den flg. proces ved løvens domstol danner digtets episke tråd. Via dyrekarakteristikkerne satiriseres over stænder, typer og laster.Reineke Fuchs(1793) henter sit stof herfraLudvig af Bajren, Ludwig I (1786-1868) var en ivrig beskytter af kunst og videnskab. Se også note s. 115Herodias, egl. Herodes' broders hustru, jf. Matth. 14,4 ff. Efter en middelalderlig tradition overfører Heine Salomes rolle til moderen Herodiasaristofaniske Løjer, se noteTrII 296 og 305. Georg Brandes behandler H.'s forhold til Aristofanes iHovedstrømningerVI,Det unge Tyskland(1890 - på grundlag af forelæsninger på Københavns Universitet 1883 og 1887) kap. XVI, jf. DV IV 193

I

Baskerfolket, folkeslag i Vestpyrenæerne på begge sider af grænsenGrandezza, værdighedKankan'en. Cancan - en lidenskabelig algerisk dans - kom på mode o. 1830Grand'-Chaumière, forlystelsessted på Boulevard Montparnasse i Paris



Don Carlos, Ferdinand VII af Spaniens yngre broder, som efter dennes død (1833) kæmpede på det klerikale partis side mod dronningenken MariaChristinaog dennes datter Isabella II. 1839 flygtede han m. tilhængere til Frankrig og fik politisk asyl

II

Christine, Maria Christina, der fik flere øgenavne, bl. a.Putana(sp. skøge), fordi hun umiddelbart efter Ferdinand VII's død ægtede en af sine livgardister. For at give stedet mening og samtidig undgå yderligere forklaringer sættes den sv. dronningKristina(1626-1689) i stedet; hun abdicerede 1654 og gik næste år over til den katolske tro

III

Pegasus, se noteHeVI 202

IV

Ronceval. Baskerne slog 778 i dalen R. Karl den Stores bagtrop, der blev anført af Roland, hvis kald om hjælp blev hørt for sent (jf. note s. 112 og 115 ogDjIII 188). Rolandsagnet erstatter baskerne med saracenerne, korstogstidens navn for araberneMassmann, H. F. (1797-1874), germanist og gymnastikpædagog - for Heine et sindbillede på tysk reaktionær (og smudsig) selvbevidsthedAutokton, indfødtfrisk(...), antyder gymnastikbevægelsens valgsprog, jf.NaI 135Laertiade, Odysseus, konge af Ithaka, søn af LaertesPenélopé, Odysseus' hustru, se notePiII 151Gavotte, en slags folkedans

V

Kommerceraad, medlem af kommercekollegiet, handelsministeriet; forældet rangtitel



Hydrostatiken, egl. læren om tryk i væsker, der er i hvile; her: vandbygningskunstKlysteret, lavementetBatavia, nuværende Djakarta, hoved- og havnestad i Indonesia. Marekatten hører egl. hjemme i (Vest)Afrika. Navnet - fra ty. Meerkatz - angiver, at disse aber blev bragt til Europa fra oversøiske besiddelserRaumer, Fr. von (1781-1873), historiker - og indflydelsesrig formidler af preussiske litteraturpolitiske interesser, som H. tog skarpt afstand fraSottiser, grovheder, dumheder

VII

Kong David, jf. 2. Samuels Bog 6,14

VIII

Ambra, vellugtende stoffer, brugt i parfumeTuiskion. Tuisco var - if. Tacitus'Germaniakap. 2 - i den germanske mytologi menneskeslægtens stamherreFeuerbach, L. (1804-1872), ty. filosof og religionshistoriker. IDas Wesen des Christentums(1841) benægter han - på psykologisk basis - Guds eksistensBauer, B. (1809-1882) ty. nytest. forsker. P. g. a. sin ateisme mistede han sin forelæsningsret 1842

IX

Moses Mendelssohn(1729-1786), ty. filosof

X

Druider, keltiske præsterRet til Ejendom, måske en hentydning til P. J. Proudhons skriftQu'est-ce que la Propriété?(1840). P. sagde:La propriété c'est le vol(ejendom er tyveri)Hannibal. If. overleveringen skulle den karthagiske feltherre H. som 9-årig på opfordring af sin fader Hamilkar have svoret aldrig at blive ven med en romer



XI

Bajaderer, indiske tempeldanserinderPont-d'Espagne, syd for CauteretsVestbarbarer, hentydning til vestgoternes indvandring i folkevandringstidenPosada, sp. gæstgivergård af ringere artOllea-Potrida, Olla podrida ("rådden potte"), sp. nationalret bestående af suppe på kød, flæsk, pølse og grøntsager, men især de store ærter, der kaldesGarbanzos

XII

Lac-del-Gobe, Lac de Gaube, sø nær CauteretsRubens, P. P. (1577-1640), nederl. malerSpølkum, stor, lav kopDekokt, afkogkredense, smage på vinen forudMumme, stærkt, mørkt Braunschweigerøl opkaldt efter brygger Chr. M.vindig, let og hurtigRiser, kæmper, jætter

XIII

de døde Skyggers Rige. Grækernes dødsrige, hvortil man kommer ved at blive roet over flodenStyxaf færgemandenCharon. Hades hersker over dette rige sammen med sin dronning Persefone, lat.ProserpinaKammerkisselinker, kammerkissemisser, -piger. Det "mytologiske" billede har H. if. SC selv æren for(By258 ff.)Kysser jeg(...), jf. den fr. filosof R. Descartes' berømte sætning:Cogito, ergo sum, jeg tænker, altså er jeg!

XIV

Girofflino(...), et i Pyrenæerdalene udbredt viserefrænPokker, mildere betegnelse for djævelen, satan



XV

Cagoter, en i Sydfrankrig og Spanien levende folkestamme, der fra gl. tid har været betragtet som stående udenfor samfundet. Om deres oprindelse vides intet sikkert. I middelalderen behandledes de som fredløseBagnèresde Luchon, badested i Pyrenæerne

XVII

Voltairianer, tilhænger af den fr. oplysningsfilosof F. de Voltaire (1694-1778), som gjaldt for samtidens moralske højesteret, der greb ind mod retskrænkelser og virkede for tolerancebegegner, møderSigne-Vers, magiske, besværgende el. beskyttende vers

XVIII

Roder, geledder, afdelingerMeute, kobbel jagthundeNimrod, var if. 1. Mosebog 10,9en vældig Jæger for Herrens ØjneKarl den Tiende, konge af Frankrig (1757-1836), styrtet ved Julirevolutionen 1830, der kom bag på en regent, der havde brudt grundloven, men ikke ventet nogen modstand, hvorfor han vedblev at gå på jagt ved sit slot i RambouilletPikørerne, egl. ryttere som ved parforcejagt fører hundeneKong Artus. Arthursagnene er en sagnkreds af keltisk oprindelse, omdigtet i Nordfrankrig i 12. og 13. årh. og knyttet til sagnkongen Arthur el. Artus og ridderne af det runde bord, der som opgave havde at finde den hellige gral: Jesu nadverkalk. Den keltiske variant afden vildeHr. Ogier(...), denne (senere da.) sagnfigur findes omtalt bl. a. i Rolandskvadet (Ogier le Danois) som deltager i Karl den Stores kampe mod araberne, jf. note s. 109Hengstenberg. Den ortodokse Berlinerteologiprofessor



E. W. H. (1802-1869) skrev i sineEvangelische Kirchenzeitungen(1827 ff.) flere artikler mod GoethePuritanerne, tilhængerne af en engelsk kirkepolitisk reformbevægelse opstået o. 1560 og bl. a. kendt for radikal kunstfjendtlighedFrans Horn(1781-1837), digter og litteraturhistoriker, udgavShakespeares Schauspiele erläutert von Franz HornI-V, Leipzig 1823-1833Vinløv-Stave, se note tilTBVII 61 og 75Tros, egl. personer, der tager sig af en hærs bagage og proviant

XIX

Tunika, se note tilPiII 187Diana, (gr. Artemis) se noteDjIII 194 ogHeVI 166Aktæon, så Artemis tage bad i en kilde. Gudinden forvandlede ham da til en hjort, der blev bidt ihjel af hans egne hundeAbundeer den gode fe, der skænker mennesket lykke og overflod. Hun bor - sm. m. andre feer, f. eks. Morgana (jf. note tilDVIV 202) - på øenAvalunel. Avalon, en salighedsø, hvor heltene fra bl. a. Arthur-romanerne fik ophold efter dødenGreuze, J. B. (1725-1805), fr. genre- og portrætmaler. Heine har kendt hans billede af AbundeSheherezade, navnet på den prinsesse, der fortæller historierne iTusind og én natGranater, granatæbler (der er røde)Herodias, se note s. 108Kildertil den vilde Jagtm. m.: F. L. F. Dobeneck:Des deutschen Mittelalters Volksglauben und Heroensagen.Hrsg. und mit einer Vorrede begleitet von Jean Paul I-II, Berlin 1815. Jakob Grimm:Deutsche Mythologie(1835) (sammenstillingen af de tre kvindeskikkelser)Pleonasme, ordforbindelse, hvoraf et el. flere ord er overflødige



XX

Romagna, landskab i MellemitalienEjland, øland, øJeruscholayim, Yerushalayim, hebr. JerusalemCavalièr-servente, ital. ridder, opvartende kavaler XX, str. 13, 14, 16 og 17 genoptrykt uden ændringer i Thøger Larsens månedsskriftAtlantis, I, 1, januar 1923

XXI

Argonauter(...), if. digtere før Homer deltagerne i Jasons eventyrlige tog tilKolchisved Sortehavet. De benyttede skibet Argo og bragtedet gyldne Skind, et lykkebringende vædderskind, med tilbage til Grækenlandsex og tredve Konger, alluderer dels til ShakespearesRichard III(V, 4:En hest, en hest! Mit kongerige for en hest!) dels til det forhold, at Tyskland bestod af 34 selvstændige fyrstedømmer og 4 fristæderFrankfurts Jødegade, er beskrevet i HeinesRabbien afBacharach(1840), oversat af SC (1926) p. 48 ff.Robert-le-Diable, populær opera af G. Meyerbeer (1831) efter tekst af E. Scribe, overs, til da.Robert af Normandietaf Th. Overskou og opført 1833Cymbler, bækkener

XXII

Føbus, se noteHeVI 165Schwaberdigter, jf. indledningen m. noteKarl Mayer(1786-1870), ty. digter af den schwabiske skole(Lieder1833)Stukkert, StuttgartKølle, C. Fr. K. (1781-1848), diplomat, digter og redaktør af Schwaberdigternes hovedorganDeutsche Vierteljahrsschrift, hvor G. Pfizer havde smædet jøden Heine (1838)Justinus Kerner(1786-1862), ty. læge og forfatter, der bl. a. gør sig til talsmand for mesmerisme, læren om "dyrisk magnetisme" som helbredelsesmiddel



kyske religiøse Tiggerkaabe, udtrykket er Goethes (om Pfizers digte iBriefwechsel mit Zelter4.10.1831, udg. 1833)Sankt Sylvester Nat, nytårsaftenGustav Pfizer(1807-1890), ty. digter af den schwabiske skole(Gedichte, 1831). Som kritiker polemiserede han med Heine, der hævnede sig blodigt iDer Schwabenspiegel(1838-1839)

XXIII

Kupido, kærlighedsgudenSølv-Rigsorter. Møntenhed. En rigsort var lig 24 skilling = ¼ rigsdalerEspartero, Don Baldomero E., Maria Christinas sejrrige general, jf. note s. 109Pampeluna, Pamplona, den nordspanske provins Navarras hovedstadOdoardo. I Lessings borgerlige sørgespilEmilia Galotti(1772) dræber faderen O. sin datter for at undgå, at hendes ære krænkesat bryde nogen Rose, efterEmilia GalottiV, 7Ting imellem Jord og Himmel, efter ShakespearesHamlet,I, 5

XXIV

Karl den Stores Søstersøn, Roland. Overfaldet på R. og hans bagtrop lykkedes p. g. a. Ganeions forræderi. G. - eller Genelun - var ærkebiskop i Sens - ikke i MainzTrokæ, versfod på en betonet og en ubetonet stavelse - som benyttet herKong Ludvig, jf. indledn. m. note. Han opførte 1830- 1842 i nærheden af Regensburg etWalhalla, en hal i form af et dorisk tempel med buster af berømte digtere og skrev 1842 et digt heromSanskulot, revolutionær, se notePiII 149



XXV

Debora, jf. D.'s lovprisning af Herren, fordi han har frelst Israel, Dommerbogen 5Runkelroer, var et nyt og billigt næringsmiddelHydra, i gr. mytologi et mangehovedet søuhyreLudvig Philipp, Louis-Philippe (1773-1850), fr. konge 1830-1848trikolore, trefarvede. Trikoloren blev indført med den fr. revolutionLafayette, Marie-Joseph de (1757-1834), fr. militær og politiker, der m. succes deltog i Den nordamerikanske Frihedskrig og under Julirevolutionen 1830 udnævntes til chef for NationalgardenSchiller, fri gengivelse af slutversene iDie Götter Griechenlands

XXVI

Svaghed(...), efter ShakespearesHamletI, 2Jardin des Plantes, botanisk og zoologisk have i Paris

XXVII

A. Varnhagen von Ense(1785-1855), ty. forfatter. Heines gode ven og rådgiver. Han udgav i sin ungdom sm. m. A. vonChamisso(1781-1838); ty. forfatter) 1804- 1806 enMusenalmanach. Her tryktes bl. a. romantiske bidrag af C.Brentano(1778-1842; ty. forfatter) og Fr. de la MotteFouqué(1777-1843; ty. forfatter)Gud i Himlen(...). Den ital. digter Ludovico Ariosto (1474-1533) var en overgang kardinal Ippolito d'Estes sekretær. For at forherlige fyrstehuset Este skrev han eposetOrlando furioso(1516-1532),Den rasende Roland Gæs(...), røbede med deres snadren, at gallerne forsøgte at indtage borgen Kapitol. De romerske soldater vågnede og afværgede angrebetJovis, gen. af JupiterBellona, romersk krigsgudinde