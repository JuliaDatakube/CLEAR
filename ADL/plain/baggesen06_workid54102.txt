GYLDENDALS BIBLIOTEKUnder redaktion af Erling Nielsen i samråd med Det danske
	      AkademiBIND 4JENS BAGGESENLABYRINTENJENS BAGGESENLABYRINTEN
	  eller Reise giennem Tydskland, Schweitz og Frankerig
	  __________________________UDGIVET MED EFTERSKRIFT AFTORBEN BROSTRØMGYLDENDAL 1965LabyrintenNærværende udvalg er optrykt efteroriginaludgaven, der udkomi 2 bind, 1792-93. Omslagstegning afC. W. Eckersberg. Typografi og omslag:Austin Grandjean SIG.Bogen er sat med Linotype Baskerville og trykti Gyldendals Forlagstrykkeri, København.Printed in Denmark.15248TIL FREDERIK CHRISTIANArveprinds afSlesvig - Holsteen - Sønderborg - AugustenborgDen sieldenste blandt de Sieldne,jeg kiender, Menneskehedens varme Ven,Oplysningens Befordrer,alle Fordommes Fiende, den finesteSmigers Foragter:helliger med dyb Høiagtelse ogtaknemmelig Hengivenhed mit Hierte ifølgende Blade Erindringenaf hver ædel Nydelse, hans Forsorgskabte mig.Forfatteren.INDHOLDFØRSTE DEEL - FRA KIØBENHAVN TIL PYRMONTForerindring .........13København. Reisens Bestemmelse. Passet, eller Reise
     igiennem Kiøbenhavn. Raadmanden. Hyrekudsken. Hs. Excellence, Grev*****. I! og De!.
     Passets Erobring. Illiadens Slutning .........23Kiøbenhavns Reed. Advarsel til Læseren.
     Madkurven, Jasoniaden. Den lille Holsteenske Pige. Skibbruddet .........30Det Balthiske Hav. Kiøgebugt. Solens Opgang.
     Jøde-Samvittighed. Metaphysik .........38Kiel. De holsteenske Bønder. Egnen om Kiel.
     Düsternbrook. Schirensee. Schrewenborn. Det reenlige Bondehuus. De Kielske Piger.
     Studenterne .........41Reise fra Kiel til Lybeck. Egnen ved Pløn. Hierteroe.
     Ræven. Eutin. Voss. Undfangelsen. Travefloden .........46Lybeck. Hilsenen. Den dobbelte Engel. Den lybske Mercurius. Syndicus.
     Fiendtligheder i Anledning af Mercurius og det danske Sprog. Landsmandinden. Det mislykkede
     Eventyr. Et Capitel for Professorer, eller Philosophisk-medicinsk-politisk Afhandling om
     aandelig Afføring Meer om Lybeck .........53Tremsbüttel. Erindring. Ahnelse .........66Hamburg. Hierosolymitaniskhed. Stadens Udvortes. Drivt og Velstand.
     Handel og Videnskaber. Klopstock. "Les Etats Generaux". Theatret i Hamburg. Kong
     Lear. Schrøder .........69Altona. Gerstenberg. Altonas Beliggenhed .........89Hamburg. Das Baumhaus. Til Vedkommende, om Professor C. F. Cramer.
     Elegisk Forfatning i Stadt Coppenhagen. Vierlande. Grændsen. Elben .........93Lüneburg. Galathea. Pillegrimsgangen .........102Den Lyneborgske Hede. Ørken. Eqvipagen. Vandring i Blinde.
      Bekiendtskabet."To be or not to be" eller Hedephilosophie.
     Epsdorf. Diwels Steinweg. "Den gamle" og den nye Adam. Schafsthal, o. s. v.
     .........104Celle. Cypria Mater. Mausoleet. Slottet .........118Hannover. Livgarden. Vauxhall .........121Hameln. Indkiørselen. Inscriptionerne .........123Pyrmont. Veien fra Hameln. Den besvimede Hest. Ankomst til Badet.
     Tomhed og Taage. Den store Allee. Dyrhed. Yderlig overhaandtagende Keede. Det uventede
     Møde. Den unge Grev M**. Interessant Selskab. Friedrich Heinrich Jacobi. Den unge
     Hastings. Theeselskaber. Frue v. Voigt. Kozebue. Træk fra Alleens Physiognomie.
     Møser. Pütter. Marcard .........127Herrmannsbierget. Cosmopolitiske Udsvævelser.
     Drøm om Nationalforstaaelse .........144Kongebierget. Kongen af Preussen. Forfatteren lægger Planen
     til sin Reise. Reise-Love. Nedgang af Kongebierget .........150Pyrmont. Stof til Elegier. Fortvivlelse. Redning. Indpakning.
     Hoved-Reisens Tiltrædelse .........155ANDEN DEEL - FRA PYRMONT TIL BASELAfreise fra Pyrmont. Opløftelse. Den koneløse
     Vært. Harzfoden. Nordheim. Chaussee-Betragtninger. Værten i
     Nørthen .........165Gøttingen. Hviids Erindring. Pulvis Academicus. Indgang i
     Gøttingen. Bursche Velkomst. Postfortvivlelse. Burger. Ruinerne af Ridder Gleichens
     Lystslot. Afskeds-Smaus .........174Hessen. Giessen. Mangel paa Mandfolk. Forsøg over
     Bogbyebyggen. Bussbach. Slottet. Hessiske Løver .........184Friedberg. Statistisk Mosaik. Aftenen uden for Nauheim. Solens
     Nedgang. Opklavring til Friedberg. Ballader. Burggrevinden. Slotshaven. Uforsigtig Forelskelse.
     Forsvar for gammel Skiønhed. Biergslottet. Melankolie. Postmesterens Datter.
     Tidender fra Frankerig. Den fiortende Julius. Forventninger .........190Frankfurt am Mayn. Ankomst. Frankfurts Udvortes. Spiire. Det
     røde Huus. Nye Brevfortvivlelse. Det frankfurtske  Gosen, eller Jødegaden. Den arme Salomon i al sin Herlighed.
     Smaat og stort Tyverie. Det christne (ikke christelige) Fadermord. Tobakspibehoveder og franske
     Frisurer .........202Maynstrømmen. Torveskibet. Chaos. Hierarkie. Monarkie.
     Harpen. Noget om Magnetismus. Fyrene. Høchst. Franske Revolutionister. Dansk i
     Torveskibet. Nedsynken i Rhinen .........215Rhinstrømmen. Maynz's prægtige Beliggenhed. Nye
     Holger Danske. Afsked med Pyrene .........222Maynz. Stadens Indvortes. Munken. Kierligheds-Vildelser. Costhime.
     Messen i Domkirken. St. Pantaleon. Catholsk Andagt. Judas Kongetræe i Mariakirken.
     Atter Costhime. Den tabte Blomsterkost. Nye Raadvildhed. Costhime tredie Gang. Flydebroen.
     Eventyrets Ende. St. Ignatius. Paafuglen. Serenaden. Tilbageblik paa det foregaaende.
     Sielevandring. Børneleeg. Zøllner fra Berlin. Forster. Fiin og grov
     Tidspind. Fordeele ved Reisen. Crome. Baron Tinnewalds Udtog af Verden. Afreise fra Maynz .
     .........224Worms. Luthers, Ludvig den fiortendes, og Gustav Adolphs Erindring.
     Egnen om Worms. Rhinen mellem Worms og Manheim .........252Manheim. Statue-Salen. Iffland. Staden paa Vers. Afhandling om
     Versmagerie, eller hvorvidt Poesien passer i vor prosaiske Verden. Cosmopolitiske
     Drømme. Rundt og Kantet. Manheims Befæstning. Billedgallerie. Vernet.
     Nederlændere. Oversvømmelsen. Tragicomiske Optrin. Lucretier i Manheim.
     Slette Anstalter. Oprør paa Oprør .........256Reckerstrømmen. Friehed og de fire Elementer.
     Revolutions-Debatter .........278Bruchsal. Forstaden. Tøfler .........281Rastadt. Forsmag paa Døden. Ankomst i Kehl .........283Strassburg. Hilsen paa Frankerig. Münsteren. Udsiden. Kirken.
     Taarnet. Spiret. Sværmerier paa Toppen. Hôtel d'Esprit.
     Franskmænd. Tydskere. Engellændere. Viin og Punsch. Matrosviise. Danmarks
     Skaal. Perialen. Slutningssang. Farvel til Drikkelag. Rhinbroerne. Hovedpynt i Strassburg.
     Magdalene .........287Fart igiennem Elsas. Hurtig Befordring. Schletstadt. Uladte  Pistoler. Frugtbarhed, Folkemængde og Velstand.
     Protestantiske Protestantere. Neubreisach. Fesenheim. Morgenen. Aandsopløftelse.
     Hüningen. Indblik i Schweitz. Phycologisk Revolution .........308Ankomst til Basel .........313Tekstoplysninger .........315Alfabetisk Ordliste .........316Navnesignaturer .........318Efterskrift .........321 FØRSTE DEEL -Fra Kiøbenhavn til Pyrmont 1789-Pauper veniat quoque gratus ad arasEt placeat cæso non minus agna bove.OVIDForerindring"Labyrinten?" hører jeg alle dem raabe, som tager denne Bog
      i Haanden, for at læse det første Blad -
      "Labyrinten?" - og seer ganske tydelig alle de sammenpressede
      Læber, rynkede Næser, forlængede Hager, plirende Øine
      og opskudte Skuldre, hvormed hin eller denne i sit særegne Gebærdesprog
      ledsager dette"?" og i et Smil eller Skoggerlatter udtrykker sin
      medlidende eller haanende Studsen "Hvorfor ikke simpelvæk Reise o.s.v.?
      Hvortil dog uophørlig disse søgte Besynderligheder?"
      - "Jeg seer ikke mindste Grund til denne Titel", siger A - "Der er ikke mindste Vittighed deri",
      melder B - "Den er dum!" udbryder C - "Tydsk er den, vildtydskl" raaber D - "Smagfuld kan man i det mindste ikke kalde
      den", mumler E - "Den er baade
      søgt, overflødig, grundløs, uvittig, dum, tydsk og
      smagløs!" ender F - og
      slænger Bogen bort i sin billige Ærgrelse.De har alle Ret, mine Herrer! jeg tilstaaer det. Men om De paa samme Grund vilde
      fordømme alle andre Titler, fra den prægtigste til den uanseeligste, jeg
      kiender, vilde De ogsaa have Ret - og da det nu eengang er bleven Skik og Brug, at
      døbe Bøger, saa vel som Mennesker, vilde De maaskee finde slet ingen Titel ligesaa søgt, ligesaa urimelig og ligesaa
      smagløs, som nogen anden, hvoraf De fordre umiddelbar Tilfredsstillelse.Jeg har valgt denne Titel, fordi jeg fandt den passende - den eeneste
      nødvendige Egenskab, en slig bør have efter min Theorie om Titler. Jeg
      vilde have ladt det blive ved simpelvæk Reise o.s.v., hvis
      jeg ikke havde fundet, at blot denne Benævnelse, i Følge Talebrugen,
      havde lovet noget ganske andet, og noget meget mere, end jeg fandt min ringe Evne i Stand til
      at holde.Nærværende Reise er virkelig en Labyrint - eller endnu
      egentligere: et Stykke af den Labyrint, det faldt i min Lod at giennemvandre fra Vuggen til
      Graven. Dens regelløse, i allehaande 
      Vinkler og Bugter fremløbende Krinkelgange contrastere saa meget med de regelrette,
      snoerlige, efter en strax i Øiet faldende Plan anlagte Gader, man er vant til i de
      egentlig graphi-ske Værker, man besidder under Navn af Reiser - at jeg
      ikke trøstede mig til, ubetinget at fremstille min i disses glimrende Klasse, og
      derved berettige Publikum til en Sammenligning, hvorved den nødvendigen maatte tabe
      alt for meget.Ofte paa min Omvandring i denne Labyrint, naar jeg stødte paa een eller anden
      Mærkværdighed, gjorde Bekiendskab med een eller anden overordentlig
      Adamsøn, eller henryktes ved et Blik af een eller anden ualmindelig Evadatter
      - især naar jeg i Naturens Favn, omgiven af alle Edens Fortryllelser,
      tidobbelt følte min Skabers Godhed, og i Midten af Jordens Underværker
      paa Toppen af himmelopstigende Fielde tilbad den Eviges Almagt - ofte naar jeg
      saaledes giennemstrømt af Beundring, Andagt og Tilbedelse, overvældet af
      min Lyst, fandt mig for svag til at bære, for uværdig til at
      bære den eene - brændte det Ønske i mit Hierte, at
      maatte kunne dele min Nydelse, og meddele de Følelser, den tændte eller
      nærede i mit Inderste. Da jeg ved Vandringens Ende langsom tilbageløb i
      Erindringen min labyrintiske Vei, samlede de vigtigste, skiønneste, elskeligste
      Gienstænde paa samme, og tilsidst i eet eeneste overskuende Blik sammenfattede til
      eet Ganske de mangfoldige Phønomener, fremsprang i min Forestilling af dette Chaos
      en lille subjectiv Verden - som jeg ønskede at
      give objectiv Virkelighed.Jeg spurgte mig selv, paa hvad Maade jeg nærmest vilde komme til dette
      Ønskes Opfyldelse, og fandt efter langsomt og tidt giennemveiet Overlæg,
      at følgende Vei vilde være den gienneste til Maalet.Du maa stræbe, sagde jeg, ved saa meget som mueligt at sætte
      Læseren ind i dig selv og din Forfatning, at føre ham den selvsamme Vei,
      du er kommen, og vise ham de selvsamme Gienstænde, aldeles fra den selv samme Side,
      hvorfra du har beskuet dem - saa at hans Aand ved Enden af din Reise kan siges, ikke
      saa meget at have læst, som selv at have - giort den. Du maa give dig selv
      aldeles til Priis, hvis du vil, at din Nydelse skal blive hans, og ikke bedrage ham med en fremmed, som
      aldrig har existeret, som mangler den vigtigste Egenskab, den, som allene  kan give den et Værd, og uden hvilken den vilde være
      skadelig som al Vildfarelse - Sandhed.Naar jeg undtager de blot tællende, maalende, afstikkende, copierende og
      silhouetterende Beskrivelser af blot synlige Gienstænde, visse nyttige Fingre have
      beriget Geographien med under Navn af Reiser, og som man maaskee ikke urigtigen alle kunde
      indbefatte under Navn af de mathematiske - i hvis ordentlige
      Afdelinger man blot giør Bekiendskab med den livløse Verden, eller
      egentligst med Materiens Figurer, og ligesaa forgieves leder om
      Phønomener af Aandeverdenen, som om Liv i et Kunstcabinet - naar jeg
      undtager disse, for Resten meget agtbare og i mange Henseender umistelige
      Haand-Værker, holder jeg for, at intet er nødvendigere i en Reise end en Reisende; thi forekommer mig i Værket meer end blotte
      mathematiske Objecter, indeholder Beskrivelsen andet end Tal, Navne og Figurer, tales om
      Behagelighed, Skiønhed, og Høihed, lever eller aander blot Naturen deri,
      og fremstilles endog Mennesker i samme - anderledes end under
      Rubrikerne: Hanner og Hunner, sorte og hvide, bydende og lydende, vilde og tamme, adelige og
      uadelige, rige og fattige, o. d. l. - er Reisen, kort sagt, ikke blot
      tællende, men prøvende, ikke blot maalende, men veiende, ikke blot
      afstikkende, copierende og silhouetterende, men malende, ikke blot mathematisk - men dynamisk - saa
      hænger Rigtigheden af min Dom om Objecterne aldeles af min Kundskab om det Glas,
      hvorigiennem jeg beskuer dem. I hine er Glasset almindeligt for alle; thi alle komme overeens
      om, at to og to giør fire, at en Triangel er ingen Fiirkant, og at sort er ligesaa
      forskiælligt fra hvidt, som Natten fra Dagen. Man kunde derfor næsten
      ligesaa gierne sige, at alle hine Ting sees med blotte Øine. Disse derimod
      betragtes aldrig uden giennem Glas, og aldrig giennem de selv samme. Over Graden af
      Skiønhed i hint eller dette Natur- eller Kunst-Landskab, over Graden af moralsk
      Fortræffelighed i hin eller denne Menneske-Charakter ere sielden tre, end sige alle
      Mennesker fuldkommen eenige. Læseren løber altsaa ligesaa meget Fare for
      at faae et aldeles falskt Begreb om det seete, hvis han ikke kiender det mindste til Glasset,
      hvorigiennem det blev seet, som Styrmanden om sin Bredde, naar han ikke kiender Magnetnaalens
      Afvigelser.Af denne Aarsag ønskede jeg ved Læsningen af enhver Bog, som indeholder
      Bemærkninger og Bedømmelser, at kiende i det mindste noget til dens
      Forfatter; men fornemmelig hvis det er en Historie, eller en Reise, jeg har for mig. Maler han
      mig paa ingen Maade sig selv - har han, saa at sige, slaaet det omtalte Glas reent i
      tu - giver jeg ikke en Hvid for alle hans Beretninger. Skal jeg reent ud sige hvad
      jeg mener herom, seer jeg endog heller, at han blot maler sig (naar han kun maler upartisk og
      troe - hvilket lader sig snart bedømme) og forsømmer de andre
      Ting, end at han udmaler alt det øvrige, og glemmer sig selv. I det
      første Tilfælde lærer jeg dog at kiende noget, og - er hans Individuum end nok saa ubetydeligt - noget mig
      høist interessant; noget menneskeligt; i det sidste
      Tilfælde staaer jeg der som Belzazar for et Mene mene tekel upharsin - og man har ikke just altid en Daniel til Rede for at udlægge Meningen i hovedløse Haandskrivter.Enhver Menneskelig Rytter rider igiennem Verden paa sin særegne Kiephest; og man
      tager mærkelig Feil, om man troer, at han, naar det falder ham ind at reise
      udenlands, lader den staae hiemme. Tvertimod, saa længe han er i Rolighed kan det
      vel hænde, at han i temmelig lang Tid lader den staae i Stalden, og blot af og til
      giør en Tour derpaa, som man siger; men medens Reisen varer er han gemeenligen
      altid i Trav eller fuld Galop paa Ryggen af samme. For nu at bedømme Ridtet er det
      ikke af Veien, at kiende Hesten og dens Nykker. Veed man at den er meget skye, for Exempel,
      begriber man lettere visse Spring til Siden for somme Gienstænde, uden at
      tillægge disse, der i sig selv kunde være meget uskyldige, Aarsagen. Og,
      sandeligl heri finder jeg den vigtigste Grund og den afgiorteste Ret til at fordre i det
      mindste Vink om en Forfatters Tilstand og Tænkemaade - især naar
      han viser mig Mennesker igiennem sit Glas - for nemlig ikke at giøre dem
      Uret, og tillægge dem Egenskaber og Særheder, som de maaskee ingensteds
      have, uden i hans individuelle Forestilling.Hvor usigelig nødig vilde jeg, ved den utilgiveligste af alle
      Forsømmelser, nogensinde berettige til en almindelig, ubetinget, umild Dom om endog
      den ringeste af mine Medskabninger! Himlen bevare mig! Jeg skulde selv vide, at min Dom om
      hint  eller dette ofte bestemtes af min Uerfarenhed,
      min Sygdom, mit Lune, min indskrænkede Forstand, min Mangel paa
      didhørende Kundskaber, og mine særegne Fordomme - og
      forsætlig eller skiødesløs dølge dette for
      Læseren? Nei! Man kalde det Automanie, Egoisme, Jegsyge, hvad man vil -
      heller vil jeg fremstille mig i min hele Svaghed end giøre
      mig skyldig i en virkelig Forbrydelse mod andre. Hvad Beskyldningen for Selvlyst for Resten
      angaaer, trodser jeg alle dens Storme i Havnen af min egen Samvittighed.Man tillade mig, at berøre endnu en anden Punkt, hvori jeg endnu mere har afveget
      fra den almindelige Slendrian i lignende Værker.De fleste reisende Forfattere lade blot deres Legemer flyttes, medens deres Siele,
      saalænge denne Fremflytning varer, blive staaende - som fasttryllede ved
      et Underværk - urokkeligen paa selvsamme Sted. De ere paa den
      første Station ligesaa sindrige, skiønsomme, kloge, erfarne, fornuftige,
      og siældannede, som paa den sidste. Læseren seer ingen Grund til deres
      Reise; thi deres Iagttagelser vare ligesaa fine, deres Domme ligesaa skarpsindige, da de
      tiltraadde, som da de endte den. Skade! udbryder man med Rette, at de ikke bleve hiemme! de
      vare jo allerede saa viise, som deres Fædreneland kunde forlange det! de vidste jo
      allerede saa meget, som man omtrent kan vide, og lidt til! - Eller er en Reise da
      ikke, efter Bacos, Lockes, Rousseaus, og saa mange andre paalidelige Dommeres Kiendelse, en
      Skolegang? Hvorledes gaaer det til at man i nederste Lectie er allerede ligesaa
      færdig til Academiet, som i øverste? og hvi gav man sig da den Umage,
      Skridt for Skridt at giennemgaae dem alle?Jeg indseer ikke hvad den reisende Forfatters Uforanderlighed kunde
      svare herpaa, undtagen det oven anførte: "Det er blot
       mit Legeme, som har flyttet sig" Men det er, i mine Tanker, med andre Ord:
      Hele Reisen er et grundløst Phantom, uden Sandhed, uden Virkelighed - en
      Reise, som ingen har giort, da jeg selv ikke har giort den - en reen Modsigelse fra
      Begyndelsen til Enden, en Bevægelse uden Materie og en Materie uden
      Bevægelse. Nei, sagde jeg til mig selv, i det jeg satte mig ned for at bringe min
      allerede holdte Dagbog i Orden, forkaste det overflødige deraf, tilføie
      hvad der manglede, og pynte det  hele - nei!
      sagde jeg, i det jeg strax stødte paa Bemærkninger og
      Omdømmer, som forekom mig halve, skiæve, og umodne, og fristedes til i
      deres Sted at anbringe dem, som nu faldt mig ind, og som jeg umueligen dengang havde
      været i Stand til - du skal ikke begaae denne Uredelighed! Om det ikke er
      at giøre dig klogere end du er, saa er det, at giøre dig længere klog end du har været det. Ogsaa dette er
      Pralerie. Og hvor vilde Sandheden i din Bog blive af ved denne Fremgangs - eller
      rettere: Stilstands-Maade? Nei! al din Omsorg indskrænke sig til Foredraget
      - til Indklædningen af din Materie! denne selv blive, som den var, at du
      dog ved Bekiendtgiørelsen af dit Arbeide - skulde det end blive nok saa
      maadeligt, skulde det end lykkes nok saa slet - kan trøste dig med den
      Bevidsthed, at have leveert Verden een virkelig Reise mere.Sandt at sige grunder jeg mit hele Haab om dog at have skiænket Publikum noget
      meer end blot Makulatur i de følgende Blade paa den samvittighedsfulde
      Strænghed, hvormed jeg, ofte paa min egen Bekostning har fulgt dette for mange
      maaskee sælsomme Princip. Er det Tant, at Sandhed i sig selv umiddelbar har sin
      Nytte; at den ikke blot straaler, som Diamanten, med sit eget Lys, men varmer dermed, som
      Solen; er det falskt, at en sand Skilling er meere værd end en løiet
      Daler, saa tilstaaer jeg, at de Herrer, som lode sig nøie med Titelen af mit
      Arbeide, have valgt den beste Deel, og at alt det øvrige ikke er en Pibe Tobak
      værd, end sige meere.Endelig maae jeg tilføie et Par Ord om den Sildighed hvormed denne min Reise er
      kommen for Lyset. Det er ogsaa paa slige Gaver man kan anvende Ordsproget:Dat bene qui cito dat, dat nil qui munera tardat.*Jeg har intet derimod. Reiser i Almindelighed, især de som ere komne i Moden i
      vore nyere travle Tider, giøre vel i, om de, som alle andre til
       Forsendelse med Posten allene priviligerede Efterretninger indfinde sig saa snart som
      mueligt. Hid henhøre alle Dagens Anecdoter opsamlende, alle oeconomiske, politiske,
      og især alle til Nysgierrighedens Tilfredsstillelse foretagne og skrevne Reiser. De
      maae skynde sig, at ikke deres Gienstænde * Den giver vel, som giver
       snart; den giver intet, som forhaler Gaven. skulde forandre sig, gaae af Brug, eller reent
      forsvinde, før man fik Beskrivelsen derover. Men en Reise, som fornemmelig gaaer ud
      paa Ting, hvis Interesse bestandig bliver den samme, og snarere tiltager end formindskes med
      Tiden, en Reise, hvis Hovedgienstand er det under alle Forandringer og Omvexlinger stedse
      bestaaende, synes at turde giøre en Undtagelse, og nærme sig med mere
      Sindighed og Betænksomhed. Dens Nytte hænger ikke af hvor snart - men hvorledes den indstiller sig; thi den
      bringer ikke den flygtige Nysgierrighed Depescher; men giør sin Opvartning for den
      stille Videlyst.Den seer derfor og meere paa en anstændig Paaklædning - og
      deri (mindst i vor nærværende Tid, da Drapperiet er saa sammensat, og
      spiller Hoved-Rollen i Maleriet) springer man ikke saa let, som i Coureerstøvler.
      Ja var det endda blot den simple borgerlige Videlyst, den havde at
      besøge; men der maae den presenteres den fornemme, fine, egensindige Dame Smag (som Coureeren ikke engang tager sin Hat af for) og hendes
      ubeskrivelig knipske Datter Critiken, af hvis Smil dens hele
      Lyksalighed hænger. Vee den - om dens Halsklud ikke er lykket!Imidlertid vilde dog denne Reise-Labyrint allerede for et Aar siden være kommen
      for Lyset, hvis ikke to andre uoverstigelige Hindringer havde giort det umueligt. Den
      første standsede dens Skrivning, den anden forhalede Trykningen. Forfatteren havde
      nemlig nedlagt de betydeligste Materialier til samme, og tildeels hele Stykker af sin Dagbog i
      en Samling af meer end et halv hundrede Breve, som han ved sin Hiemkomst troede i god Behold
      hos den Person, de vare skrevne til. Han havde tænkt at lægge dem til
      Grund for Udarbeidelsen, og regnede fornemmelig paa samme ved Ideen om at udgive sin Reise.
      Men da han til den Ende udbad sig dem tilbage, berettede man ham, at de alle tilhobe vare
      opoffrede Vulkan - en Beretning, hvis Behagelighed jeg
      overlader Forfattere at bedømme. Ikke som om han var saa forelsket i sine
      Pennefostre, at deres Absaloniske Undergang just skulde bringe ham til
       Davidisk Fortvivlelse - han er for vant til deslige
      frivillige Offringer; men deels er det noget ganske andet: selv at
       brænde sine Manuscripter, og: see dem brændte af
       andre - deels var det i nærværende Tilfælde
      doppelt ubehageligt, da han paa den eene Side tabte saa got som Mueligheden  til at opfylde et givet Løfte, og paa den anden
      mistede en ham selv i det mindste interessant Samling af Bemærkninger. Det overalt
      ikke synderlig opmuntrende Omen i denne Tildragelse, var allene
      tilstrækkeligt til at afkiøle hans iilende Iver - og havde han
      ingen tilstrækkeligere Grund, end Forfængelighed, til at
      fremtræde med sine Lucubrationer, var man sikkerlig for Eftertiden bleven aldeles
      forskaanet med samme. Men han troede det sin Pligt, at aflægge et Slags Regnskab,
      for Anvendelsen af den Tid, han havde tilbragt uden for sit Fædreneland, og fandt
      (med al Respect i øvrigt for den beundringsværdige Beskedenhed, hvormed
      endog Lærde Reisende i Lande, hvorom man aldeles intet har
      paa Dansk - naar jeg undtager den jomfruelige Oversættelse af Gid Hamete Benengelis Fortællinger - fortie deres
      lærde Opdagelser) at han, ved at levere noget nok saa ufuldstændigt og
      utilfredsstillende dog leverte meer end den, der leverer slet intet.Det kostede ham utroelig Møie, nogenlunde at erstatte dette Tab, og ofte
      fortvivlede han om, at bringe det saa vidt, ved Hielp af den blotte Hukommelse, at udfylde
      alle Huller. Da Tilforladelighed især var det han
      bestræbte sig for, turde han ikke kalde sin Phantasie til
      Hielp i denne Knibe. Den første Deel har især lidt under denne Mangel paa
      Kilder - og ulykkeligviis var det den, som meest trængte til samme, da den
      baade subjectiv og objectiv betragtet indbefattede den tørreste og ufrugtbareste
      Strækning i hele Labyrinten.Da den omsider - talis qualis - blev
      færdig, kunde den ikke blive trykt. De litterariske Accouchementhuse vare alle saa
      besatte, at man kun under de seendrægtigste Betingelser lovede, at
       see til hvad man kunde giøre. De Mourierske, Lüttichauske,
      Coopmanske etc. Nedkomster vilde aldrig ophøre - neppe var eet
      Ephemeron kommet lykkelig til Verden i den eene Presse, før et nyt begyndte at
      flæbe i den anden - der blev tilsidst et saadant Barselskrig i det hele
      skrivende, trykkende, og læsende Rama (hvor Minerva desuden omtrent paa samme Tid begræd sine Børn) at min
      overalt meget undseelige Muse heller valgte at komme noget for sildig, end komme ned i denne
      frygtelige, bedøvende - og om jeg saa tør sige -
      næsten uanstændige Hurlumhej, i hvilken man alt havde qvalt de arme
      Tvillinger, som  kam for Dagen under Navn af Ungdomsarbeider, og hvis Minde allerede er saa aldeles udslettet iblandt
      os, at man ikke engang kan læse deres Gravskrivt i dateret Lapidarstiil paa et Blad
      af de Københavnske Lærde Efterretninger.Han smigrer sig ikke med, at torde henvende denne Undskyldning til - mange; ogsaa
      skal den langt fra ikke sige paa en underfundig Maade, hvad somme meget populare Forfattere
      sige ligefrem, at Publikum hungrer og tørster efter deres Producter. Han veed, at
      han er ligesaa langt fra at besidde hine Yndlings-Skribenteres Lyksalighed, som fra at
      fortiene den - veed, at hans Smaating ikke længer ere i Moden -
      og at Navnet paa det Partie, der endnu kunde være paa hans Side fra det
      Øieblik af Skiebnen udlagde ham med det nu herskende, er: Vel duo
       vel nemo.Men denne Bevidsthed fritager ham ikke fra nogen af de Pligter, der paaligge ham som
      Forfatter, endog uden Læsere. Ogsaa Eremiten i sin
      Ørk har et Regnskab at aflægge. Mennesket er aldrig aldeles uden Selskab
      - og en nogenlunde menneskelig Skribent aldrig aldeles uden Læser. Ikke at
      tale om, at al Verdens, end sige Kjøbenhavns, skiønne Aander, hvad enten
      de flagre om Dagen eller Natten, alle Parnassets Fluer, Bremse, Ravne, Skader, og Natugler med
      al deres Summen, Surren, Skrigen, Pladren og Tuden forgieves giøre sig Umage for at
      bortcharivariere Mueligheden til at blive læst engang, naar
      alle deres enkelte Stemmer og deres hele samlede Charivari -
      indtil dets sidste Ekko - ikke høres meere.Eder altsaa, I faae! som trods hines Forudpiben værdige ham Opmærksomhed
      og Overbærelse, Eder, I muelige Læsere! og besynderlig Dig, beste Deel af Menneskeheden, tilbedelige Kiøn, hvis Uskyld og Ynde
      omdanner de mørkeste af Livets Labyrinter til Paradiser! vover han, efter
      nærværende Forerindring, at indbyde til Medvandring giennem sin Labyrint,
      og til Deeltagelse i de Nydelser, som lærte ham at elske meer end Eder. Skulde og hans Selskab ikke synderlig more Eder, saa
      haaber han dog, at de mange andre Bekiendskaber med Naturens og Menneskehedens
      skiønneste Særsyn, som af og til forekomme paa Veien, ville
      gotgiøre denne Keede. Det værste, I have at befrygte, er, at han maaskee
      undertiden snakker Eder i Søvn - men hvad dette  angaaer, lover han hellig, at sørge for, det blot
      indtræffer paa Steder, hvor man intet forsømmer dermed, og hvor enhver
      Vandrer for Resten giorde vel i at sove. Skulde det første Stykke af Veien
      forekomme Eder alt for øde, hullet, og besværligt, saa lad denne
      Omstændighed ikke reent knække Modet eller slukke Lysten til at gaae
      videre.Udsigten bliver efterhaanden lysere og lysere, Veien bedre, Egnen behageligere og
      Gienstændene interessantere, ligesom man kommer dybere ind i Labyrinten. Tingenes
      Natur førte det saaledes med sig - og hvo vilde være daarlig
      nok til at tænke paa at forandre den? - Lidt Taalmodighed giør
      enhver naturligviis vel i at tage med - og jeg har intet derimod, om man endog
      forsyner sig med sin hele Forraad. De Herrer, som ere Elskere af Røgtobak
      - og de Damer, som ikke got kunne undvære Gaffe, advarer jeg ligeledes, at
      proviantere sig; thi hos mig er ingen af Deelene at bekomme.KiøbenhavnReisens BestemmelseIngen af alle de utallige Reisende fra Syndfloden indtil det første Franske
       Frieheds Aar, som til Vands eller til Lands, paa en Baad eller paa et Skib, til Fods eller
       til Hest, i lukt eller aaben Vogn - i krum eller lige Linie have flyttet sig, eller
       ladet sig flytte med eller imod een af de Verdens fire Vinde, har været mere oplagt til dette Forehavende, end den for Resten ubetydelige Person, der
       spiller Hovedrollen i denne labyrintiske Historie.Sandelig, jeg havde ikke blot al muelig Lyst, men tillige al tænkelig Aarsag til
       at reise. Den skarpsindige Sterne har indeelt alle løse og
       ledige Personer, som forlade deres Hiem, i 4 Hoved-Klasser: dem nemlig, som enten reise
       formedelst legemlig eller aandelig
        Brøstfældighed, eller af uomgiængelig Nødvendighed, eller af nogen anden eller af slet ingen Aarsag. Jeg hørte virkelig i strengeste Forstand
       til alle disse Klasser. Jeg vilde reise, kort sagt, fordi mit Legeme var sygt, fordi min Siel
       var ikke frisk, fordi alle Omstændigheder tvang mig dertil, og endelig fordi jeg i
       dette Tilfælde ikke indsaae, hvi jeg skulde lade det blive.Solen selv - jeg vil ikke sige Phøbus; thi en
       Reisende bør ligesaalidt som en Historieskriver have Religion, altsaa ikke heller
        den hedenske - Solen selv vakte mig om Morgenen, i det dens
       Straaler saa længe pikkede paa mine Øine, indtil de endelig lukte op.
       Her er jeg, raabte jeg, og foer op af Sengen. Det var den skiønneste Maidag. Hele
       Jorden syntes at vaagne med mig i Himmelens Favn. Ubeskrivelig Henrykkelse
       giennemstrømte i dunkle Anelser mit Hierte. Alle mine Sandser syntes at
       skiærpes i Fornemmelsen af en nye Natur - min Phantasie gav alt det Liv,
       jeg fandt omkring mig, et nyt Spil - min Andagt hævede sig paa lettere
       Vinger over den hele Skabning. Jeg har aldrig vaagnet saa aldeles.Hvad er det? spurgte jeg mig selv - Fortiener en Reise fraKiøbenhavn til Kiel - Fra Kiøbenhavn
       til Kiel og fra Haderslev til Kiel, er omtrent det samme -
       og overalt til Søes - fortiener slig en Geert-Vestphaler-Reise en saa
       høitidelig Stemning? Og om den endog forlængtes siden til Pyrmont? styrter ikke Taarerne dig af Øinene, som om du var i
       Begreb med at giøre en Reise til Montblanc -
       eller til Paris - eller til Orion?Jeg begreb mig ikke selv - o! der ere tusinde Øieblikke hvori vi ikke
       begribe os selv - jeg græd; og vidste ikke hvi jeg græd, saa
       lidt, som det nyfødde Noer, der første Gang vaagner paa sin Moders
       Skiød - og forstod det ikke. Men I, himmelske Væsener, hvis
       finere Blik giennemflyve Rummet og Tiden uhindret af skuffende Materie, I Usynlige, som
       stundom tilhviske os Fremtidens Hemmeligheder i sovende eller vaagne Drømme,
       forstode det - og smilte over min Forvirring.Jeg følte mig frisk. Halv død af en i fem Aar bestandig tiltagende
       Udmattelse havde jeg Aftenen tilforn havt Umage med at opholde saa meget Liv, som er
       nødvendig for at - sove; omsonst! Slummeren veeg den fra mit Livs
       Begyndelse igiennem 25 Aars Lidelse til Fortvivlelse voxne Kummer. Smerte havde tilsidst
       bedøvet mig mod Enden af Natten. Hvilken Forandring! Formaaer den blotte
       Forestilling om Reisen til Pyrmont et saadant Underværk,
       hvad maae ikke Reisen selv, hvad maae ikke Pyrmont-Brønden virke! tænkte
       jeg.Man maa ville, saa følger alt andet af sig selv. Det er kun det
       første Skridt, som koster Anstrængelse. Og - det Vidnesbyrd
       maa jeg give mig - jeg vilde med en overordentlig Alvorlighed. Mit hele
       Væsen var intet uden Villie.Jeg vilde, at denne Reise for mig maatte blive den nyttigste, den fornøieligste,
       den lykkeligste; ligesom jeg i dette Øieblik vil, at den og for Læseren
       maa blive den lærerigeste, underfuldeste og moersomste, der nogensinde er bleven
       trykt - ikke hos Bogtrykker Schultz; thi fra hans Presse er, saavidt jeg veed,
       endnu ingen saadan fremgaaet - men hos hvilken anden Bogtrykker i Europa eller
       America man vil forestille sig. PassetKlokken 9 skulde Paketbaaden afgaae. Alt mit Tøi var allerede ombord. Selskabet,
       jeg skulde reise med, opholdt sig i Nærheden af Toldboden, for paa Skipperens Vink
       at indborde sig. Man meldte mig, at Klokken var over otte - der var den yderste
       Hast - "Giv mig deres Pas," sagde Professor Cramer, "saa vil jeg besørge det i Forveien..."
       - Pas? sagde jeg; jeg har ikke drømt om Pas! Er et Pas
       nødvendigt for at komme levende bort fra København? -
       "Saa nødvendigt, som en Luftkugle for at komme levende bort fra
       Jorden." - "De havde bedre kunnet glemme alt
       andet," sagde en anden - "De havde ligesaa got kunnet glemme
       Dem selv," sagde den tredie.Her vare gode Raad dyre - Man udstæder ingen Passer om
       Søndagen - og... Lykkeligviis var Manden i Huset, hvor jeg opholdt mig,
        Raadmand."Herr Raadmand! jeg har taget mig den Friehed, at lade dem opkalde, for at give
       mig et Raad i en vis Forlegenhed. Jeg skal afgaae med Paketbaaden i dette Øieblik,
       og jeg har intet Pas?""De maa gaae til deres Vert, for at faae en almindelig Qvittering for alt, og
       gaae med den til Raadmand**." svarte Raadmanden.Jeg styrtede ned af Trapperne, og standsede ikke min Fart før midt paa
       Østergade, da en pludselig Betragtnings Feber angreb mig med rystende Kulde:
       Klokken er næsten 9! Klokken 9 slet letter Skipperen! Din lille Kuffert med alle
       Nødvendigheder er i Skibet! alt det øvrige du eier i denne Verden, fra
       Bailes Lexicon til den umage Sølv-Ermeknap, der udgiør din hele
       Fædrene-Arv, er indsluttet i Frue B*s forladte tillukte Værelser! Din
       Sundhed, Munterhed, og hele tilkommende Velfærd hænger af denne Reise!
       Din Vaaning i Kiøbenhavn er opsagt! Selv dine Manuscripter ere indsluttede... Alle
       disse Forestillinger gav mig den fuldstændigste Koldfeber: Du har intet Pas!Man kommer ikke vidt i denne Verden med stillestaaende Betragtninger. Skuepladsen var
       udenfor en Galanteriebod. Det faldt mig ind at Frue*** for nogle Dage siden før
       jeg endnu tænkte paa at reise bort, havde bedt mig kiøbe sig et Par
       Flasker  Bergamotte. Intet er
       nødvendigere, end at skynde dig, tænkte jeg, for, om mueligt, at faae et
       Pas, og komme tids nok tilbage dermed - her er den yderste Periculum in mora - og gik ind i Boden for at tilhandle mig et Par Flasker.
       Da jeg ingen Smaapenge havde, maatte jeg vexle en Seddel. Under Vexlingen, som gik meget
       langsom for sig, randt det mig i Sinde, at mine Medreiserinder i Indpaknings Tummelen
       mueligviis kunde have glemt at sørge for vellugtende Vande, der er meget
       nødvendigt ombord for Damer - "det er varmt i Luften,
       Kahytten er lille, vi ere ti Personer deri - kort sagt: noget vellugtende kan
       være saare nødvendigt." Jeg kunde ikke andet end
       giøre min Betænksomhed en Compliment ved denne Leilighed - og
       gav mig ret sindigen til at probere de forskiællige Sorter for at vælge
       den stærkeste - fik endelig een fat, som syntes mig den passeligste
       - betalte - og stod igien med mine tre Flacons paa Gaden.Som en Lynstraale foer her den Tanke giennem mit Hoved, at jeg var paa Veien til min Vert
       og Raadmand **, at Tiden jeg havde tilovers næsten var udrunden, og at det var
       egentligen meer et Pas, end lugtende Vand, jeg
       skulde hente. Mine Fødder fik herved pludselig Vinger, jeg fløi meer
       end gik; men i Flugten stødte de tre Flasker sammen i min Lomme - jeg
       maatte for ikke at knuse dem ved min hæftige Bevægelse gaae sindigen og
       langsomt - og kom endelig paa denne Maade til min Vert.Han skrev mig en Qvittering, og jeg besørgede imidlertid i god Magelighed de to
       Flasker til Frue ***. Jeg tog derpaa atter Fod i Haand, raskere end før, efter at
       have udlosset de to Flasker, og kom pustende til Raadmand ***s Port. Jeg ringede. Der kom
       langt om længe en Pige, og lukte op: "Herr Raadmanden er ikke rigtig
       opstaaet." Saa vil jeg opvarte ham paa Sengen, sagde jeg -
       "jeg skal melde det til Tieneren," sagde hun. Tieneren kom:
       "Herr Raadmanden er aldeles ikke staaet op." "Ligemeget! Jeg
       skal tale med ham" - - "Ja! jeg skal melde
       Dem." Tieneren kom ud igien: "Herr Raadmanden skal barberes i dette
       Øieblik." - "Jeg vil tale med ham
       ubarberet". Tieneren ind og ud igien: "Herr Raadmanden er
       indsæbet." "For tusind Raadmænd!"
       - brød jeg ud - og løb stærkt op og ned i
       Salen, - "en Raadmand burde aldrig lade sig barbere! en Raadmand burde
       aldrig være glat om Hagen! Afskyelige Misbrug! Forbandede  Afskaffelse af den gode gamle, ærværdige, for alle
       Passøgende beqvemme Skik, da Raadmænd havde lange Skiæg, og
       ved ingen Sæbe sinkedes i deres Audienzer!" Klokken er Ni, sagde
       Repeteer-Uhret. Jeg stillede mig hen for det, og betragtede hvert Ryk af Secundviseren;
       aldrig har et Uhr syntes mig at have et ærgerligere Physiognomie - hvert
       Ryk syntes mig en spottende Mine, hvert Slag et Skieldsord. Jeg havde kunnet slaae det med
       knyttet Næve lige i Ansigtet. Jeg vendte mig fra det igien, gned mine
       Hænder, beed Læberne sammen, lukte Døren op, slog den i igjen,
       stampede med Fødderne - og det ubarmhjertige Uhr slog en uudslukkelig
       Latter op over min Forlegenhed i en uendelig Vækkeklang.Endelig fremtreen den ragede Raadmand, saa glat om Hagen, som et nyfødt
       Menneske. Jeg forklarte ham allegro prestissimo min Forlegenhed; han svarte mig, at jeg havde
       giort vel i, om jeg Dagen før havde tænkt derpaa - at man om
       Søndagen ingen Passer uddeelte - og, at han overalt ikke havde dermed at
       giøre - altsammen i den uudholdeligste Adagio. Jeg drev det endelig saa
       vidt ved de heftigste Forestillinger, at han gik over til Largo, med at fortælle
       mig hvorlunde Herr Passkriver L** allene kunde redde mig af denne Knibe; at samme boede i
       Viingaardstræde, hvor det harmoniske Selskab harmonerer; og bevidnede mig i
       øvrigt paa den høfligste Maade af Verden sin Medlidenhed.Viingaardstræde ligger, som hele Verden veed, ligesaa langt fra Raadmand**s
       Gaard, som Asien fra Europa ved Dardanellerne. Jeg holdt det altsaa for raadeligt, da jeg var kommen
       Halweien, at stige ind i en tom Hyrevogn. Jeg kom hen til Gaarden, gik ind, til een
       Dør, til den anden, til den tredie - endelig fandt jeg i Baggaarden en
       Skabning i Pigedragt, som berettede mig, at Hr. Passkriveren ikke boede der længer,
       men var flyttet til Compagniestrædet for et par Dage siden. Saa har da hele
       Pas-Amtet sammensvoret sig til din Undergang? raabte jeg og løb ned igiennem
       Viingaardstrædet for at naae en anden tom Hyrevogn, hvori jeg satte mig, og
       kiørte til Compagniestrædet. I det jeg steeg ud, erindrede jeg
       først, at jeg ikke vidste Nummeret paa Huset - og altsaa kunde gaae Huus
       fra Huus den hele Dag inden jeg fandt Pascomptoiret. Jeg foresatte mig  virkelig dette - og begyndte med yderste Taalmodighed min
       Leden. Ingen vidste af det at sige, jeg ledte om. En Haarskierer var saa artig at
       følge mig hen til et Huus, som han formodede var det rette. En Lieutenant havde
       rigtig nok boet der, og var reist til Norge. Mat og aandeløs kom jeg omsider til
       en Kielder, hvor man sagde mig, at Passkriveren rigtig nok boede der i Gaden; men var med sit
       hele Huus kiørt ud paa Landet tidlig i Morges -Jeg havde nu næsten opgivet alt Haab. Klokken var saa mange at jeg kunde formode,
       Skipperen alt havde lettet. Holdt! raabte jeg i denne min Beængstelse til en
       forbifarende Hyrekudsk, kiør mig et Steds hen! Hyrekudsken holdt stille
       - Jeg skal kiøre for Jomfrue Winther, sagde han - og saae sig
       om: "See! der gaaer Grev***** i Kirke!" - "Hvor?
       hvad?" - "Den Mand hist henne i den graa Frakke! ja paa min
       Salighed! er det Grev***** ja!" klitsk! klask! og han kiørte videre.Jeg er ikke een af disse Mirabiliariis (contra quos cautum me fedt Deus
        meus,* som Augustinus siger) der finde Mirakkel i enhver Ting
       hvis Aarsag ikke ligger lige for deres Næse, og umage Himlen for at løse
       hver Knude indtil Knuden paa deres Strømpebaand; men jeg kan ikke nægte,
       at dette besynderlige à propos syntes mig, og synes mig
       endnu, saa himmelfaldent som noget andet Tilfælde af den Historie jeg kiender
       - fra Solens Stillestaaen i Gideon til min Stillestaaen paa Østergade.
       Jeg lader mig nøie med dette Vink til videre, for ikke ved at ville
       løse Knuden i dette Tilfælde, at overskiære Traaden i min
       Fortælling."Deres Excellence tilgive mig, at jeg standser samme! Den falder pludselig, som
       ned af Himmelen for mig i denne Gade - jeg er i den yderste Forlegenhed -
       i Begreb med en Reise til Badet skal jeg afgaae i dette Øieblik med Paketbaaden
       - og - jeg har intet Pas" - - -
       "Det skulde I have tænkt paa i Gaar" - -
       - "Ganske rigtig, Deres Excellence! det veed jeg; men det veed jeg
       først i Dag." - - - "Hvem er
       I?" - jeg sagde ham mit Navn - - -
       "Jeg kiender Jer ikke" - "Det er ikke min Skyld,
       Deres Excellence! men kiendt eller ukiendt, haaber jeg, at denne lykkelige Kendelse, som
       lader mig træffe Deres Excellence her, redder mig af min Forlegenhed"
       - - - "Jeg kan ikke hielpe Jer *
        Vidundersyge, som vor Herre har lært mig at tage mig i agt for. heri, min kiære Baggesen, jeg har intet
       med Passernes Uddeling at giøre; gaae til Passkriveren!" -
       - - "Han er ikke hiemme, han er paa Landet."
       - - - "Paa Landet? det er slemt, at I ikke
       betænkte det i Gaar; jeg kan ikke hielpe Jer; men i Aften kommer Passkriveren vist
       hiem igien; thi han kan ikke blive nogen Nat paa Landet." - -
       - "Men jeg kan ikke bie nogen Time længer! Skipperen letter
       maaskee i dette Øieblik." - - -
       "Oh! nei! Vinden er jo stik imod! - (Hans Excellence saae op paa Skyerne
       og Nicolai Kirke Fløi - Vinden var netop fuldkommen med.) Skipperen gir
       sig vel Tid; slaae Jer til Rolighed." - - -
       "Jeg kan ikke slaae mig til Rolighed, Deres Excellence! vær i det
       mindste saa god, at sige mig, om et Beviis fra Hans Durchlauchtighed, Prindsen af
       Augustenburg, kan tiene mig ved denne Leilighed isteden for Pas?"
       "Kjender I Prindsen af Augustenborg?" - "Jeg har
       den Lykke, Deres Excellence" - - - "Min
       kiære Baggesen! (han klappede mig paa Skuldrene) jeg vilde gierne hielpe Dem om jeg
       kunde; men hør dog - gaae ned til Raadmand ***" -
       "Jeg har alt været hos ham, han sagde mig, som Deres Excellence, at han
       intet havde dermed at giøre" - - -
       "Ja det er rigtig nok; men hils ham kun fra mig, at han gierne kan
       udstæde Dem et overordentligt Pas, og antegne det, saa skal jeg i dette
       Tilfælde indestaae derfor." - "Jeg takker Deres
       Exellence for denne Artighed." - "Farvel min kiere Baggesen.
       Lykke paa Reisen!"Jeg løb nu af alle Kræfter den lange Vei ned til Raadmanden igien. Han
       var i Begreb med at klæde sig paa. Jeg maatte atter bie et halvt Qvarteer, som
       forekom mig evigere end alle de foregaaende. Endelig kom han ind. Jeg fortalte ham mine H
       endelser og mit lykkelige Møde, og efter nogen Overveielse, tog han sin Hat, og
       bad mig følge med til Raadhuset. Der fandt vi en Skriver, som lod os vide, at
       Passkriveren havde taget Nøglen med til Pulten med Blanketterne i. Alt Haab var nu
       udslukt - og min Pas-Fortvivlelse var paa sin høieste Spidse.Men Skiebnen, eller hvad det er, som man saa tankeløs belægger med
       dette Navn, vilde, at jeg skulde reise - og da jeg ikke kunde reise uden Pas, og da
       et Pas ikke kan blive til uden Blanket, havde den med en over al menneskelig Anstalt
       ophøiet Forsigtighed besørget en saadan ned imellem Væggen og
       Pulten saaledes, at en Flip deraf stak frem og røbede mig hvad jeg  søgte. Det var en virkelig Blanket - vi
       opdagede den alle tre næsten i et og samme Øieblik - og Passet
       blev i en Hast færdigt.Jeg havde det i mine Hænder. Det begeistrede mig til den skiønneste
       Taksigelses-Tale der nogensinde er strømmet fra mine Læber -
       og Raadmanden og jeg bleve meget gode Venner. Han raadte mig for min Sundheds Skyld
       - thi jeg havde virkelig ikke mange Livsaander tilbage - at tage en Vogn
       til Toldboden. Jeg var saa lykkelig strax at finde een i Wimmelskaftet. Kiør,
       sagde jeg, alt hvad Tøiet kan holde, til jeg raaber Stop i Bredgade. Han
       kiørte.Niels Klim kan ikke have været gladere over sit Testimonium academicum, end jeg over dette Pas. Troyas, den hellige
       Gravs, og nu nyelig Oczakovs Erobring har ikke indgivet deres Seiervindere mere triumpherende
       Følelser, end dets Erobring indgav mig. Imidlertid blev jeg dog eenig med mig selv
       om, at det første, jeg vilde besørge herefter, naar jeg reiste fra Kiøbenhavn til Kiel, skulde
       være et Pas."Holdt!" raabte jeg udenfor ***s, og sprang op ad Trappen. Der stod
       skrevet paa Døren med hvide Bogstaver: Du forefinder alt paa Toldboden.
       "Kiør," raabte jeg igien, "som om
       Døden var os i Hælene, til Toldboden!"Hendeisen havde givet mig den raskeste Kudsk i hele Kiøben-havn. Han
       kiørte, som Kong Antiochus Epiphanes's, da han fik sin
       Ormsyge og styrtede bag af Vognen. I tre Minuter var jeg hos mit Reiseselskab, der aldeles
       havde opgivet Haabet om mit Komme. Det var netop det yderste Øieblik.En Sluppe laae færdig for at bringe os ud til Paketbaaden. Vi pakkede os i samme
       tilligemed vore Levnetsmidler. De tilbage blivende stode paa Broen. Sluppen gleed med os ud i
       Søen; min Reises første Dags Iliade var forbi,
       og Odysseen begyndte. Kiøbenhavns ReedADVARSELJeg beder enhver Læser af denne min upolitiske,
       uphilosophiske, og ulærde; men sandfærdige Reise - dersom det
       er en Læserinde, bønfalder jeg derom -
       og er det en Kunstdommer, fordrer  jeg det - at tilbageholde sin endelige Dom over de
       foregaaende Blade indtil Reisens Ende, hvis man skulde følge mig saa langt, eller
       indtil Midten, i det mindste, hvis man ikke skulde udholde det længer.Saa ligegyldig, uvedkommende, og overflødig den ovenfortalte Pastildragelse og
       for Resten kan synes ved første Giennemløben, saa vil man dog, naar man
       engang fra Midten af nærværende Labyrint seer tilbage paa det halve,
       eller fra Enden overskuer det Hele - tilstrækkelig overtydes om, at den
       var ligesaa nødvendig i min Reisebeskrivelse, som Passet selv var det til Reisen.Jeg vil ikke tale om dens eget uafhængige, i sig selv og for sig selv bestaaende
       Værd, da den - blot betragtet, som en Reise giennem Kiøbenhavn
       - udgiør en Samling af mindre til eet Maal sammenstemte Begivenheder og
       sammenvirkende Tilfælde, hvori saa mange nye og afstikkende Karakterer fra den bandende Kudsks til den bedende Greves, i saa
       mange nye og uformodentlige Situationer incidere, collidere og contrastere med hinanden
       - at en nogenlunde vindskibelig Homer i samme vilde finde
       meer end Stof nok til det fuldstændigste Heltedigt; jeg vil ikke pege paa den
       beundringsværdige Plan, et nogenlunde fint Øie lettelig opdager i dens
       episke Gang - den uophørlig meer og meer strammede Knude - de
       yderstnaturlige Episoder, der langt fra at overskiære, tvertimod saa at sige
       indspinde sig i Hovedhandlingen, for paa eengang at forstærke og stramme den, og
       mueliggiøre Opløsningen - endelig Opløsningen
       selv, der, om mueligt overgaaer alt andet. Jeg vil overlade vore Lessinger at sætte alt dette ud fra hinanden til Publicums Opbyggelse og til
       den usynlige Forfatters Ære; og blot giøre
       opmærksom paa Marven deri, den kraftige Moral, som enhver, der veed at
       skiønne hvad Moral er, vil kunde udtrække næsten af hver
       tredie Linie.Hvad den fornemmelig fremstiller til Exempel er en langsom Skynding, og den naturligste
       Lære som udspringer deraf, er: ikke at forhaste sig. Vil man
       endelig bedømme den strax, beder jeg, at giennemlæse den nok engang; men
       i al Fald giør man bedre i, at bie til de omtalte Terminer, da den, som et
       Forbillede paa den hele følgende Reise vil forklare sig selv uden mindste
       Vanskelighed.Jeg har ingen anden Plan lagt, end den, der laae i Begivenhederne selv - men der
       er mere Plan i det man kalder Skiebne, end man skulde troe. Og efter denne lille Erindring,
       ville vi seile videre. MadkurvenNæst et Pas er uimodsigelig en Madkurv noget af det nødvendigste til
       en Reise over Søen, hvad enten man reiser for at forbedre sin Mave eller sin
       Hierne. Da jeg reiser for saa vidt mueligt at forbedre begge, fortiener den i mine Tanker et
       Kapitel for sig selv - og sandt at sige, holder jeg en Madkurv for et af de rigeste
       og behageligste Æmner man kan vælge sig at afhandle, enten det saa er paa
       Vers eller i Prosa. Den udødelige Homer selv synes at have
       været af samme Mening. I Beskrivelsen over Ulysses's
       Søereiser opholder han sig ved intet saa længe og saa gierne som ved
       Maaltiderne - og Moralen af alle de tyve Bøger, Odysseen indeholder, er i Grunden ingen anden end den: at Søen tærer, hvorfor og Engellands prosaiske Homer* kalder dette
       Digt meget sindrigen: Ædedigtet.Jeg elsker usigelig Havet, og begriber af alt det, den himmelhøie Pindarus i sin uafseelige Ørneflugt har henbruset, intet saa
       got, som den første Linie i hans Ode til Zieron: Ariston men
        hydor** - jeg er ingensteds saa rask, saa levende, saa meget Helt, som paa Søen; men ingensteds føler jeg
       alligevel saa meget som der, Sandheden i vor Wessels Bemærkning: at"Uden Øl og Mad er Helten Ingenting."Saa fortreffelig Søen er efter min Smag til at seile paa, saa lidt duer den
       efter samme Smag til at drikke af. Alt dette løb om i mit Hoved, i det Sluppen
       stødtes fra Broen, og jeg pludselig erindrede mig, at jeg lige saa vel havde glemt
       at sørge for Proviant, som for Pas. Damerne, som jeg yttrede min Bekymring for,
       trøstede mig imidlertid med, at de begge havde taget hver sin Madkurv af
       klækkelig Størrelse med, og haabede, jeg deri * Henrik Fielding, Forfatteren af Thomas Jones.** Vandet er det herligste blandt Elementerne. skulde finde nok til at holde Helten ved lige. Med
       de gladeste Følelser herover, stod jeg bag paa Sluppen som en Flagstang, vinkede
       med Hatten til de farvelvinkende paa Broen, og kom paa denne Maade giennem
       Søeskoven, mellem hvis Toppe Morgensolen fremskyder sine vækkende
       Straaler til Danmarks Hovedstad, yderst ud paa Reeden til Paketbaaden, hvor vi alle stege
       ombord. Min Appetit var allerede paa dette korte Stykke Vei stegen til en temmelig
       Høide, jeg spiiste og drak alt i Tankerne, i det jeg treen op paa Reilingen af
       Overflødigheden i de to Madkurve, da -"Hvo kan fortælle sligt, og bare sig for Graad?"* Selskabet
       i samme Øieblik opdagede, at den eene Madkurv, altsaa den hele Halvedeel af
       Fortæringen til Reisen var borte.Det var virkelig meget nær ved, at jeg, som Æneas fordum, havde grædt ombord; men hvad enten nu min
       Fortvivlelse var for stor til Taarer, eller Undseelsen over at græde i Damernes
       Nærværelse var større end min Fortvivlelse - nok
       sagt, jeg græd ikke men sprang i dets Sted i den tomme Sluppe med to Matroser, for
       at indhente om mueligt den anden Paketbaad, der alt havde lettet, og som vi formodede af en
       Feiltagelse havde taget vor Madkurv med sig.Med mig steg endnu i Sluppen en kiøn lille holsteensk Pige, som "havde mistet al sin Tyg" og ligeledes var i
       Fortvivlelse.Vi stødte fra Skibet. Jason kan ikke med fuldere
       Begeistring have foretaget sig Toget til Colchis** - hvad siger jeg? hans Iver kan
       ikke have været at ligne med min i dette Øieblik. Man sige hvad man vil,
        Æren har rigtig nok en stor Spore; men Mad* Qvis talia fando temperet a lacrumis? Virgil.** Ved at erindre dette Tog - og hvad er naturligere ved denne
        Leilighed? - kan jeg ikke undlade, at tilføie en Bemærkning,
        som jeg ikke har fundet hos nogen Historieskriver, saa let den ogsaa synes at frembyde sig
        af sig selv. Ingen nemlig af alle de hvide, gule røde, blaae og vatrede Riddere,
        Historien ommelder, har havt mere Umage og Uleilighed, udstaaet større
        Besværligheder og Farer, og giort flere Sving for at opnaae Maalet for deres
        Bestræbelser, end den første Ridder af det gyldne Skind, Jason, havde,
        udstod og giorde for at tilvinde sig sin Ridderorden. I vore Tider er denne Erobring meget
        lettere; mais c'est toujours le premier pas qui coute! og Drikke har en endnu
       større - og got og vel, naar man seer sig til, om ikke de fleste af dem,
       der med saa megen Hidsighed fremløbe paa hin ligesaa tornefulde, som glimrende
       Bane, have taget det for himmelsk Enthusiasmus, Apollonisk Ild, og guddommelig Indskydelse, som i Grunden er intet andet end - Hunger. Jeg torde næsten paastaae at Penge
        selv (saa aldeles jeg i øvrigt indrømmer denne Guddom Primrollen
       i den nyere Historie) ikke formaae at fremtrylle saa overordentlige Særsyn. Det er
       ingen Sag for den, som fra Morgen til Aften sit hele Liv igiennem har flyttet sig eller ladet
       sig flytte fra eet overdækket Taffel til et andet, at foragte denne Livets
       upaatvivlelig allernødvendigste Nødvendighed; men den, som blot er
       hundrede Dage har forsøgt at savne den i fire og tyve Timer, og den som blot
       eengang har maattet undvære den i tre Dage - vil neppe betænke
       sig paa at indrømme den Rangen over al Verdens Ridderbaand, Kroner, og
       Udødeligheder. "Jeg vil have dette gyldne Skind, det koste hvad det
       vil" sagde Jason, og lod Argonauterne roe af alle Kræfter.
       "Jeg vil have denne Madkurv" sagde jeg og lod mine to Matroser
       giøre det samme.Jeg havde den Fordeel, at Veien til den anden Paketbaad, som havde min Kurv ombord, ikke
       var nær saa lang, som den til Colchis - men Jason havde derimod den, at
       det Sted, hvor han søgte sig Skind, laae ganske stille. Argonauternes Ukyndighed
       og Uerfarenhed i det dengang nye Søevæsen giorde ham det rigtig nok
       vanskeligere, at opnaae sit Maal; men Skibfolkenes Færdighed paa den bortseilende
       Paketbaad, og dens store Seil giorde det næsten umueligt for mig. Vore Mangler og
       Fordele gik altsaa temmelig lige op imod hinanden.Dersom det ikke var overflødigt - da Hunger er meer end almindelig nok
       i den poetiske Verden - vilde jeg ønske enhver begyndende Digter min
       Begeistring.Det oprørte Hav, Bølgernes Sqvulpen og Fraaden og Brusen, Stormens
       Hviin imellem de tougslagne Master, og den bestandig Gyngen i den vippende Sluppe der hver
       for sig, og alt tilsammen taget, efter manges Forsikkring, skal eene være nok til
       at begeistre, forhøiede og forstærkede endnu mere min Enthusiasme!Madkurv! Madkurv! raabte jeg - Min Appetit fløi i dette Raab imod det
       flygtende Skib, med en saadan Voldsomhed, at  den
       syntes i sin Fart, at trække Baaden, jeg var paa, med sig. De to Matroser lode til
       at dele min Begeistring; de roede med en Iver, som om de roede efter - Mad og
       Drikke. Min Tyg! Min Tyg! raabte den lille Pige; men Stormens Tuden, Bølgernes
       Brusen, og mit høie Raab overdøvede det spæde Skrig saa
       aldeles, at ingen - ikke engang de smaae Engle, der omflagre den bestiaalne
       Uskyldighed paa Vandet, kunde høre det. Jeg er ellers vis paa, at det ville have
       trakt meer end alle Seil og Appetiter i Verden. Selskabet paa Paketbaaden, vi havde forladt,
       trak os overalt med Deres Blikke - der strammede sig meer og meer, alt som vi kom
       længer bort - lige saa meget tilbage, som vore Ønsker
       skiød os frem. Men hvad enten det nu var en synlig eller usynlig Magt, der satte
       sig mod vort Foretagende - nok, vi søgte forgieves at indhale den for
       fuld Vind seilende Galease. Da den imidlertid maatte giøre et Slag, kom vi den ved
       denne Leilighed pludselig saa nær - at vi ved den lykkeligste Kendelse af
       Verden - nogle Haandbredder fra dens Stavn undgik, at blive seilet i Grund af den.Vi samlede i eet samlet Raab alle vore begeistrede og ubegeistrede Kræfter; men
       fik intet Svar. "Holdt doch!" skreeg den lille Pige; men et Skib i
       Børrens fnysende Fart bryder sig ligesaa lidt om et Holdt eller Stop -
       som den franske Frieheds Aand om Hoffolkenes Pst! - Far vel Madkurv! god Nat min
       Tygl Vi maatte med uforrettet Sag vende tilbage.Der er troer jeg intet i Verden saa fortredeligt for en Elsker, som naar han i sin Elskovs
       stedse stegne, til yderste Heftighed hævede Flamme, i det den spidser sig paa hans
       Læber til et Uskyldigheden giennembrændende Kys - faaer et
       Ørefigen - selv den flaue Følelse af at omfavne en Skye
       isteden for en Gudinde, er ikke at ligne dermed - efter alle deres Forsikkringer
       der har været i slige Tilfælde. Jeg vil ikke afgiøre dette
       - i hvor vel jeg for min Part vilde foretrække en Skye, naar den ikke var
       alt for stor, for et Ørfigen - men det troer jeg, at torde paastaae med
       Vished, at hverken den eene eller den anden af disse Forflauelser kan være
       større end vores var, ved at gaae glip af Madkurven.Jason skulde saaledes, efter saa mange tusinde udstandne Møier og Farer, et
       Bøsseskud, for ikke at sige en Haandbred fra  Colchis, have maattet vende pludselig om igien - uden saa
       meget Skind, som der er bag paa min Haand - og man skulde have hørt en
       Skrigen!Og dog er al Verdens gyldne og ugyldne Vædderskind ikke saa meget værd,
       som et eeneste Smørrebrød, naar man er hungrig.Den lille Pige var trøstesløs og græd. "Jeg seer
       aldrig min Tyg mere" sagde hun - og Taarerne styrtede oven paa hinanden.Der er een Ting i denne soelbare Verden, som trodser den noksom omtalte mægtige
       Fiende - endskiøndt og desværre kun en føie Tid
       - den alle øvrige Magter overvindende Kierlighed
       - og der er een eeneste Ting, som i de skiønneste Tilfælde
       erstatter Mangelen af samme: Medlidenhed.Du Menneskets menneskeligste - Menneskets guddommelige Menneskelighed! Egenskab,
       som vort Hierte seer sig nødt til at tillægge Guddommen, trods alle
       Fornuftens Indvendinger, for at elske den! Eneste fuldkommen ædle, fuldkommen
       himmelrene Følelse - Moder, var det endog blot i tiende Led, til al
       Støvets selskabelige Lyksalighed - og er der en Lyksalighed, som ikke er
       selskabelig? - Vee den hierteløse, som har smagt din Vellyst i lindrende
       Taarer, og ikke, som i Kierligheds fuldeste Henrykkelse, glemt alle egne Lidelser deri! Vee
       den usle - - - men der er intet saa umenneskeligt Menneske paa
       Jorden! ingen, der aldrig har følt Medlidenhed, ingen, der ikke i denne salige
       Smerte har glemt sit hele Jeg, eller hvad der er det samme, henkastet det i en anden
       Skabnings blødende Hierte."Jeg seer aldrig min Tyg mere" sukkede hun.Men dette Suk hørte Reenhedens, Sædelighedens og Uskyldighedens Engle;
       dette Suk var fiint, som Ætheren, og blev baaren varligen af de himmelske, som
       hørte det, giennem Stormen og Skyerne til den, der kunde
       bønhøre det.Det giennemtrængte mit Hiertes Inderste. Jeg saae paa hende - og
       ønskte mig hendes eget Blik, for at hun deri kunde læse tydeligere hvad
       jeg følte. Jeg bemærkede og ved denne Leilighed, at hun var meer end
       kiøn; men hvilken Evadatter er i en saadan Scene, i en saadan Forfatning, paa det
       oprørte Hav, mellem to Matroser, glemmende sin Angst for Havet over Tabet af sine
       Halstørklæder, Snørlive, splinternye Forklæder,
       Sølv-Skoespænder,  som maaskee
       oven i Kiøbet vare en Foræring af Ham -
       o! hvilken Evadatter er i en saadan Tilstand, seet giennem Medlidenheds Glas, ikke meer end
       kiøn? Hun var i dette Øieblik det smukkeste Fruentimmer jeg havde seet
       - det var Rezia, bortført af Røvere.Havde hun sagt: jeg faaer aldrig mit Tøi mere - som et Mandfolk vilde
       have sagt, eller som et Fruentimmer, der ikke meer er Fruentimmer vilde have sagt; men hun
       sagde: jeg seer aldrig mit Tøi mere. Det var uudholdeligt.Jeg forestilte mig hende ved Indpakningen i sin lille Garderobe. Hvor net hun havde lagt
       alting sammen - hvert Stykke saa reent og skiært, som det, hun havde paa,
       vidnede det maatte have været - de fineste Tiestiller - de
       hvide, de blaae, de rosenrøde Baand - og nu hvorledes det alt i dobbelt
       yndige Billeder foer derhen med det gruesomme Skib...Og du, som græd over Angelicas eller vor Preislers forladte Ariadne i det Øieblik Skibet
       taber sig af Syne! siig mig, tabte denne lille Pige ikke virkelig mere end en Theseus?Det var et af disse Øieblikke, hvori det smertede mig blodigen, at
       være pengeløs. Jeg havde intet uden Ord - og noget, som
       Bølgernes Stænk bortskyllede paa mine Kinder: jeg trøstede
       hende.Søen gik temmelig stærk - vi naaede endelig igien vort Skib;
       men jeg veed ikke hvorledes det gik til i det vi entrede Paketbaaden - neppe havde
       jeg hiulpen hende lykkeligen op, og selv faaet den ene Fod paa Reilingen, før
       Sluppen kantrede med begge Matroser. De reddede sig strax i den lykkeligviis tæt
       ved liggende Skibsjolle - og bandede i det de rystede deres vaade Kavaier,
       Madkurven, mens Sluppen med Kiølen i Veiret af Strømmen blev dreven
       henimod Kysten. Der blev en jammerlig Skrigen og Larmen paa Dækket ved denne
       Leilighed. Man saae paa Søen den omkantrede Sluppe uden Folk, og troede dem alle
       paa Bunden, indtil vi endelig ved vores Nærværelse, forjoge den halve
       Skræk, og strax derpaa de to Matroser ved deres Torden og Lynen overbeviste hele
       Selskabet om, at de vilde have Drikkepenge.Den lille Piges Skiebne, som jeg besørgede i Damernes Varetægt, og
       denne sidste larmende Tildragelse, forstrøede aldeles  min Fortvivlelse; men den samlede sig igien med alles Deeltagelse, da
       Vinden blev svagere og svagere i det vi passerede Castrup - og gav os Anledning til
       den hungrige Betragtning, at Reisen kunde vare meget længe. Jeg vil ikke beskrive
       de mange herlige Sager som tabtes i denne Madkurv - ingentem,
        regina, nolo renovare dolorem!* men det veed jeg, at næst efter et Pas, skal det
       første, jeg besørger herefter, naar jeg reiser fra
       Kiøbenhavn til Kiel være en - Madkurv. Kiøge-BugtVi gleed ved Hielp af en svag Vind igiennem Kiøge-Bugt henimod de
       Møenske Kridtbierge. Halvtredsindstive engelske, hollandske, tydske og danske
       Skibe gleede os forbi. Det var den skiønneste Aften, man kan indbilde sig.
       Tordenen fra den russiske Flaade dundrede langt borte - dens Lyn tabte sig i
       svagere og svagere Glimt i den dunklere Horizont. Vi glemte lidt efter lidt den tabte
       Madkurv, og holdt os til den vi havde. Ingen af os vare søesyge. Damerne puttede
       sig i deres Køyer - og alle begave sig til Rolighed, saa nær
       som jeg, der i den aabne Kahytdør, giennemtryllet af tusinde vexlende Erindringer,
       Forestillinger og Phantasier, hele Natten betragtede den blaa Himmel imellem Seilene. Det Baltiske Hav"Du Danskes Vei til Roes og Magt."Sortladne Hav!"Modtag din Ven, som uforsagt"Tør møde Faren med Foragt,"Og kiæk, som du, mod Stormens Magt"Sortladne Hav!"Og rask igiennem Larm og Spil"Og Kamp og Seier før mig til"Min Grav!* Fortællingen vilde paa nye oprippe Saaret.Hvilket majestætisk Syn er Havet i Dagbrækningen, naar den
      luerøde Soel fremkommer af Østen i al sin straalende Herlighed! hvilket
      Billede paa Evighedens Fødsel! Men hvilken Gysen giennemzittrer alle Nerver i
      tilbedende Rædsel, naar midt paa Havet Øiet, som opløftet paa
      Overfladen af en umaalelig hele Jorden overdækkende Tordenskye, ikke opdager uden
      een eneste Gienstand i Naturen: Solen paa den hvelvende Himmel!Vinden reiste sig og de tynde Dampe, som havde borthyllet de omringende Kyster
      hævede sig til tyk Taage, der varede hele Dagen, saa at vi ikke nød den
      ellers skjønne Udsigt til Skovene paa Falster og Lolland. Selskabet var imidlertid
      meget muntert; thi Skipperen spaaede os om fire og tyve Timer at naae Kiel. Vi havde altsaa
      trods Tabet af den ene Kurv meer end nok af Levnetsmidler, og giorde vore Maaltider med lige
      saa megen Sorgløshed som Rundhed.Vi  havde ombord en gammel Polsk Israelit, med et graat Skiæg
      som næsten naaede ham til Beltet, klædt i Pialter, og med et Ansigt, som
      St. Peters i Fængslet paa Preislers Kobberstykke. Han laae paa Storlugen uden
      Hoveddække. Min Søster gik til, tog et Tørklæde af
      sin Hals og bandt det om hans Hoved. Den lille Ida bød ham Penge; men han vilde
      ingen have. Hans Føde bestod i brunt Sukker, som han havde i et Stykke Trykpapiir
      og nippede sparsomt til. (Professor Cramer tillavede ham efter sine
      beste Indsigter i den gamle Jødiske Historie en saa mosaisk Mad, at enhver
      Jøde med den meest hierosolymitanske Samvittighed havde kunnet spise den; men han
      afslog det og strøg sig om Skiægget.Vi erfarede siden i Kiel, at denne besynderlige Mand havde tilskakret sig flere Penge end vi
      besad alle tilsammen.Det blev mørk Nat. Der reiste sig en stærk Torden og Skibet slingrede
      skrækkelige. Damerne skreeg i deres Køier - alt i Kahytten
      tumlede overende, og midt i denne Hurlumhei forsøgte Professor Cramer som med mig havde tømt en lille Bolle Punsch, en Handling, som i
      slige indvortes og udvortes Omstændigheder, af alle dristige Handlinger saa aldeles
      forekom mig den allerforvovneste, at jeg ved at overrumple ham deri ikke kunde bare mig for at
      udbryde med Hænderne krydsviis paa mit Bryst, i Klopstocks Udraab:"- - - Es ist die lezteSteilste Höhe von dem was Trukn' ersannenBesoffener Thaten! - -"Han var i Begreb med, at ville trække sine Støvler af paa Kahyt-Trappen
      - han havde kunnet blive ved at trække til i Morgen.Jeg fandt en saa besynderlig treffende Lighed i dette Foretagende med adskillige Vises
      Bestræbelser, for at finde X i den menneskelige Siel, X i Guddommen, og den
      philosophiske Steen - at Betragtningen herover, uagtet jeg ikke havde sovet den hele
      forrige Nat, holdt mig vaagen til Klokken 2.Jeg holdt det for et advarende Vink, hvis Anvendelse kunde komme mig vel tilpas paa min
      forehavende Reise: ikke at søge efter det, man ikke kan finde.Jeg vil ikke lede om den philosophiske Steen, sagde jeg; thi det er vanvittigt -Jeg vil ikke søge Diriker til den menneskelige Siel; thi dens Laas er
      formodentlig dirkefrie - ikke heller til Guddommens Væsen og
      Tilværelse; thi jeg behøver ikke, at anatomere min Fader for at komme
      efter, at jeg er hans Søn, og bør bevise ham sønlig Lydighed
      -.Jeg vil ikke gamse efter Viisdom over for noget Catheder i nogen Høresal; thi
      sande Principier gamses ikke engang saa let, som Fluer - og sæt endog at
      Viisdommen af hin eller denne Professors Mund udfløi i Form af en stegt Due
      - saa kan jeg deels ikke gabe vidt nok, for at gamse den, deels...Her faldt jeg endelig i Søvn; og det skulde ikke giøre mig ondt, om
      Læseren faldt med; thi Søvn, især naar man har vaaget i fem og
      fyrretive Timer, er sandelig ikke at foragte.KielSchrevenborn den 30. Maji.Jeg er nu allerede paa femte Dag i dette Paradiis, i hvis Midte jeg forestiller mig Kiel med
      sit Universitet, som Kundskabens Træe paa got og ondt. Beliggenheden af denne ret
      artige Stad er meget behagelig og Egnen rundt derom er fortryllende. Man sige hvad man vil,
      saa ligger Holstein dog upaatvivlelig sydligere end Danmark. Jeg seer ingen Grund, hvorfor jeg
      skulde nægte dette - og fortie, at Foraaret her er allerede fuldmodent.
      Jeg tager heller ikke i Betænkning, at fortælle Dem, hvorlunde Indbyggerne
      paa denne Side Eideren ogsaa forekomme mig at bære noget mere Præg af
      Syden end de paa den anden Side - at Bønderne her forekomme mig
      større, raskere, mere levende og Bønderkonerne nettere, penere, og mere
      vimse - at deres Huse forekomme mig beqvemmere, huusligere og overalt bedre
      indrettede, deres Qvæg og Beester større, federe og stærkere
      - deres Agre og Enge bedre holdt i Hævd - og det hele, for at
      bruge det lemfældigste Udtryk jeg i en Hast, kan finde, mere physiognomiskt. Jeg
      veed ikke hvi jeg skulde fortie min Næstes Fortrin; men jeg veed vel, hvi jeg skulde
      tildække hans Feil - og hvad Holstein angaaer, da maae jeg tilstaae, at
      jeg holder min Broder, uagtet han er friskere end jeg, for lige saa vel at være min
      Faders Søn, som jeg selv.Jeg glæder mig over, efter en lang Fraværelse, igien at see en saadan
      Broder. Modtager han mig med aabne Arme, med broderlig Giæstfriehed, som den i hvis
      Ansigt han gienkiender i den fælles Faders Træk - saa
      glæder det mig endnu mere; og finder jeg, at det i hans Huus staaer bedre til end i
      mit, saa kan jeg vel rødme, men umuelig harme mig derover.Det var derfor med en inderlig Fornøielse, at jeg om Morgenen den 26. Maji, efter
      den behageligste Indseilen i Kielerbugten, var den første paa Land - og
      igien hilste den skiønne Jord  i hvis Lunde
      Fuglene for 2 Aar siden henqviddrede saa mange af mine Lidelser. Det faldt mig aldeles ikke
      ind, at tænke paa Førstefødsels Ret, paa min Moders
      Kiæledæggerier, eller paa min glatte Hud - det lodne jeg fandt,
      forekom mig loddent, og jeg lod det være loddent, uden at fordømme det
      fordi det var loddent; thi det er aldrig faldet mig ind at efterabe den første
      Jøde, den søde velsignede Jacob.Jeg giorde endnu samme Eftermiddag en Spadseregang fra Kiel, giennem den yndige Allee langs
      med Strandbredden til Skovbrinken ved Planteskolen Düsternbrook, et Sted, der har overmaade megen Lighed med vores Springforbi
      - og hvor jeg forrige Gang med Hellebeks Sanger henryktes over Udsigten til det
      aabne Hav giennem Mundingen af Bugten. Min Erindring oplivet af de samme, i lige venligt
      Soelskin, omkring mig smilende Billeder syntes endnu at see og høre denne Jambernes, Øens, Numas og Fremtidens
      aanderige Digter i fuldeste Begeistring male mig Hellebeks, Hummelbeks og Vebeks Fortryllelser
      - og min Phantasie sværmede saaledes paa eengang med dobbelte Blik mellem
      alle disse forskiællige Egnes Yndigheder. Fuglene sang i Toppene af de
      høie Træer, som krandse den steile Brink, og Bugtens udmattede
      Bølger sqvulpede dybt under vore Fødder.Den følgende Dag giorde jeg en af de behageligste Landreiser, jeg hidindtil har
      giort. Efter et lille landligt Maaltid med et lykkeligt Ægtepar paa det deilige Schirensee - leiret paa en grøn Plads omringet af
      Lilienconvaller, over for en Bakke der vrimlede af bøgende Kiør og
      brægende Lam omtonet af alle Havens Nattergaler - hvor jeg havde kunnet
      lært, hvis jeg ikke før havde vidst det, hvor lidt der er nok, og hvor
      Nok er uendelig meget i Naturens Skiød - kom jeg til Bordesholm to Mile fra Kiel. Grev H * * modtog os her med sin sædvanlige
      Munterhed og Giestfriehed. Selskabet var temmelig stort, men yderst utvunget. Det bestod for
      det meste af Damer - jeg behøver altsaa ikke at fortælle Dem,
      at jeg morede mig. Dagen derefter, i Gaar, seilede jeg med Professor Cramer, og hans Kone,
      deres Børn og Hr. S * *, en ung tydsk Lærd med udmærkede
      Talenter, hvis Bekiendskab jeg, især paa Musikens Vegne, beklager, De ikke fik
      Leilighed til at giøre i Kiøbenhavn - over Fiorden  til Kysten paa venstre Haand, hvor en Vogn holdt
      færdig for at hente os til dette Elysium. Vi kom igiennem de yndigste Skovegne til
      Slottet, som ligger overmaade fortroligen indbarmet i Naturens Favn mellem lutter bebuskede
      Høie. Det tilhører en Familie, som man efter to Dages Bekiendskab
      ønsker sig indlemmet i, og jeg befinder mig her, som om jeg var paa Trolleborg i
      Fyen, eller paa Christianssæde i Lolland.Iblandt de mangfoldige landlige Forlystelser, som have deelt mine Sandser og mit Hierte
      mellem sig, har imidlertid intet saa meget tiltrakt sig min hele Opmærksomhed, som
      et Bondehuus her i Nærheden paa et af de skiønneste Steder i Skoven. Den
      indvortes Forfatning, hvori jeg fandt det, og hvori det bestandig er, naar man kommer, ved
      Morgen, Middag, eller Hanegael, fortiente, som det meest idealske Mønster paa
      fuldkommen Orden og Reenhed, meer end noget andet i Nærheden af Kiel en
      omstændelig Beskrivelse; men til at giøre denne har jeg hverken Tid eller
      Evne. De maa nøies for denne Gang med et løst Blik derover, ved at
      forestille Dem alt hvad der hører til en Bonde Huusholdning bestaaende af 9
      Personer, uden Undtagelse, i en saa fuldkommen Orden, som Hiulene i et velindrettet Uhr, og
      saa reent, som alle de indvortes Dele af samme, naar det gaaer fuldkommen rigtigt.I alle de Stadsstuer jeg hidtil har seet, fra Skoleholderens i Hulbye til Kongens i
      Kiøbenhavn, har jeg forgieves søgt om den fuldkomne Reenhed, som jeg
      fandt her - i Køkkenet.Der fandtes i alle Værelserne, efter den omhyggeligste Søgen ingen
      Plet, hvor man jo kunde have henlagt det fineste Linnet, indtil i Krogen bag Kakkelovnen. Man
      havde maattet bruge Forstørrelsesglas for nogensteds at opdage Støvgran
      - og kort, det syntes, som om Solen og Vinden allene beboede dette Dukkeskab."Men hvorledes er det mueligt?" udbrøde vi næsten
      alle paa eengang til Huusmoderen, som viiste os omkring, og som var lige saa peen, som alt det
      øvrige. "Der er intet i Verden lettere" sagde hun.
      "Hele Hemmeligheden bestaaer i to meget simple Midler, hvis bestandige Anvendelse
      er bleven mig Vane: altid at lade enhver Ting have sit bestemte Sted, og strax at
      giøre reent igien hvad man har smudset." - "Men det maa dog
      medtage  skrækkelig megen Tid saa
      ængstligen at holde alting reent og i Orden" -
      "Tvertimod, sagde hun; det er den eeneste sikkre Maade, at skaffe sig Tid
      paa." - "Men Børnene - fem
      Børn"... "Jeg veed hvad De vil sige," blev hun
      ved; "men deels holder jeg dem fra Brystet af til intet saa strængt, som
      til Reenlighed; deels finder de alting reent omkring sig; og endelig er intet til, som man jo
      kan holde reent, naar man for Alvor vil."Jeg forlod med en slags Ærefrygt dette Reenlighedens, Ordenens og Noksomhedens
      landlige Tempel. Min Gud! tænkte jeg, hvilket Elysium vilde Jorden være,
      hvis alle Boeliger, fra Kongens til Bondens vare indviede disse Gratier!Alle Bønderhuse i Holstein ere vel ikke som dette; thi alle Holsteenske
      Bønderkoner ere ikke som den lykkelige Christian Køhlers; men alle de
      jeg har seet ligne dog meer eller mindre dette Mønster - hvilket jeg ikke
      torde sige om dem i Sielland! FortsættelseKiel den 31. Maji.Med hvilken Snarhed ere disse sidste tre Dage henfløine! Jeg havde aldrig troet
       at Tiden kunde blive een saa kort under bestandig Forlystelse. Jeg har ikke arbeidet det
       mindste, og dog synes mit Ophold her kun at have varet tre Minuter. Min Helbred er imidlertid
       ikke bleven bedre. Nætterne have været mig lige saa lange, som Dagene
       korte; jeg er endnu alt for svag til at udholde for megen Fornøielse.Efterat have beseet alle de deilige Lunde og Brinke omkring Schrewenborn, er jeg i Gaar kommen over Fiorden fra dette Tryllested tilbage hertil.
       Det artige Selskab tildeels af Damer jeg i Aftes fandt hos Hr. Professor Ehlers, og hvoriblandt den smukke Frue B ** vilde have tildraget sig min hele
       Opmærksomhed, dersom ikke Fru C** og Jomfrue D** havde bemægtiget sig
       dens to Trediedele, lod mig ikke føle Tabet af hine Fortryllelser, og en
       stedsevarende Musik, om Dagen af Torden og om Aftenen af Bachs Sonater har aldeles fuldendt
       min Fortumling. Medens jeg taler om Damer - en Materie, som man aldrig kan blive
       kied af - kan jeg ikke undlade at fortælle Dem noget om de nydelige
       Tienestepiger, som vrimle her paa Gaderne. Deres almindeligen  skiønne Skabning, nette Liv, sorte Øine, smaa
       Fødder og livlige Bevægelse - altsammen indhylled i en net,
       peen og passende Dragt faldt mig allerede forrige Gang jeg var her, strax i
       Øinene. Om de ere saa knipske som peene, skal jeg ikke kunne sige; men vist er
       det, at de aldrig mangle en Kurv i paakommende Tilfælde. Alle de, jeg har seet,
       have været udrustede med dette frygtelige Vaaben, hvilket de snart bære
       paa Hovedet, som en Hielm, snart paa Armen, som et Skiold; og vist er det, at der ikke
       hører lidet Mod til, at gaae deres Yndigheder imøde, naar de hoppe frem
       i denne Rustning. Man har rigtig nok sagt mig at de bruge disse overordentlig store
       Straakurve mere til at beskierme deres Ansigters Roser og Lilier, mod Solen, end til at
       forsvare deres Hierter mod Frieres Angreb; men jeg finder intet unaturligt deri. En Piges
       Hierte er skabt til at tabes - det er ikke i Tabet Feilen stikker; men i Maaden at
       tabe det paa - - O! gid alle de, som ikke allerede have tabt deres, maae
       tabe det paa den beste, behageligste og lyksaligste Maade!Alt hvad jeg kan sige Dem om Studenterne, som opholde signer, og hvis Antal skal
       beløbe sig til et Par Hundrede, er snart sagt. De synes mig at fordybe sig meget
       meer i Støvler end i Betragtninger. Det skal være Tilfældet
       ved de fleste Universiteter. Ved vores der hiemme gaaer man heri, som i alting Middelveien,
       og fordyber sig hverken i det eene eller det andet.Om Universitetet for Resten kunde jeg pludre Dem en heel Hoben, dersom det
       lønnede Umagen at læse hvad jeg kan skrive om et Universitet. Foruden de
       Professorer, jeg allerede kiendte her, har jeg havt den Fornøielse at
       giøre Bekiendskab med den fortreffelige Hegewisch og den
       unge Doctor Hensler.Om Staden Kiel i sig selv, dens Bygninger, Gader, Havn, Slottet, og
       saa videre maa jeg blot anmærke, at det alt har et meget artigt Physiognomie, der
       passer sig ret got til Beliggenheden.Frue B** gaaer i Morgen herfra lige til Poppenbüttel; men jeg har allerede havt
       nok af to Gange at slæbes igiennem den kiedsomme Midte af Holsteen. Da jeg overalt
       gierne tager saa meget med paa min Styrkesamlende Reise, som mueligt, og hader ingen Vei saa
       meget, som den snoerlige - vælger jeg heller at gaae med Professor Cramer
       over Eutin, Lybek og Tremsbüttel. Lev vel. [...] Egnen om PlønVi kiørte forbi Herregaarden Freudenholm, som ligger saa
      behageligt, at det vist staaer i dens Besidders Magt at lade den svare til sit Navn. Dens Have
      er anlagt paa en med Træer bekrandset Jordtunge, der spidser sig ud i en lille
      Indsøe, hvis smaae Øer og skovrige Bredde giør hele Egnen saa
      skiøn, at jeg troede det umueligt, at faae nogen yndigere Udsigt paa den hele Vei
      at see. Næsten lige saa behageligt ligger Herregaarden Leemkulen siden paa venstre Haand; den hele Vei forbi begge disse Steder er overmaade
      skiøn. Vi kom tæt uden for Landsbyen Grebin til en
      høi Bakke paa hvis Top laae en Mølle, steege af, og gik omkring en
      indhegnet Kornmark op ad Bakken; men hvilken fortryllende Udsigt udbredte sig her for mit
      vidtblikkende Øie! Det romantiske Pløn med sin
      runde Indsøe ligefor, i Baggrunden vexlende Skovegne, paa begge Sider
      Høie, kornrige Dale, adspredte Lunde, og længere borte smaae Landsbyer.
      En rigere landlig Udsigt har mit Øie aldrig mødt. Jeg talte ti
      forskiællige Vande - i de nærmeste laae smaae Lucienholmer og
      Ermenonviller. Vi steege ned igien, og foere henrykte over dette himmelske Landskab videre
      frem giennem det smukke Grebin. Det var det behageligste Veir i
      Fødselen af Junii - jeg var overmaade munter og glemte aldeles min
      Svaghed, Hovedstaden og alle dens Ubehageligheder. Tungsindigheden over mit Farvel i Kiel var
      hensmeltet i stille glad Følelse af den yndige Naturs Venlighed. Lydia, Aglaja S**
      og Euphrosine R** var det eeneste fødelandske som fastholdt mine tilbageflyvende
      Tanker, og Prindsen af Augustenburg, hvis ædle Understøttelse jeg skyldte
      min Glæde, erindrede jeg med inderlig Taknemmelighed.Længere borte omtrent en Miil før man kommer til Eutin bliver Veien
      meer og meer bakket. Man kiører igiennem lutter Skov; paa den eene Side af Veien
      har man opskydende bebuskede Høie, paa hvis Toppe de høie
      Bøge synes at kneise mod Skyerne; paa den anden Side synkende Dale, der og ere
      prydede med Træer mellem hvis Stammer man seer ned i stille Bække. Midt i
      denne himmelske Egn hæver sig noget borte paa venstre Haand af Landeveien en
      udmærket høi Skovbakke. Vi gik op  paa den igiennem labyrintiske Hækker, som slynge sig sneglende paa dens Afhang
      til Toppen. Vi saa herfra ned over de henbølgende Træegrupper, ud over
      hele Skoven og Øelundene i de spredte Indsøer, i hvert andet Blik et nyt
      Landskab og i een Overskuen Naturen i sin hele Herlighed. Selv paa Toppen af de Blankenesiske Bierghøie følte jeg ikke Gud i Naturen
      saa mægtigen som her. "Det er den skiønneste Plet paa
      Jordkloden!" raabte jeg. "O! jeg vil ikke reise længer for at
      beundre Naturens Skiønhed!" Det er umuligt at faae et Sted, som dette,
      meer at see; paa den hele Kugle er intet Paradiis som dette - Her vil jeg evig knæletil under mig, og over mig, og om migDen hele Skabning sammenknuses -Jeg har aldrig været saa henreven af den almægtige Natur. Gud,
      Kierlighed, og Skiønhed var den treenige Tanke som fyldte min hele Siel, den
      trefoldige Følelse som berusede mit hele Hierte. Jeg tilbad - thi det er
      den sande Tilbedelse saa drukken af Vellyst at beskue Naturen. Vær mig hellig,
      fortryllende Bakke! Hierteroe være fra nu af dit hellige
      Navn! - Jeg rev et Pergamentblad af min Brevtaske, skrev knælende derpaa
      de nysnævnte hellige Navne, puttede det ned i den hellige Jord, som tredoppelt
      helligedes derved, ofrede Tobak derpaa - og tredoppelt skiøn syntes mig
      Høien, tredobbelt herlig Udsigten, tredobbelt salig den hele hele Jord. Jeg heldede
      mig derover, og en Taare randt ned paa mine Kinder - den sidste
      Misfornøielse som var tilbage i mit Hierte flød bort deri -
      jeg var i dette Øieblik udsonet med alle Jordens Daarligheder og det menneskelige
      Livs Lidelser - jeg følte mig i den beste Verden - og hvad got,
      ædelt, stort følte jeg ikke i dette Øieblik? - da
      pludselig en Ræv - den første levende Ræv, jeg har
      seet - sprang mig skraas forbi ned af den heldende Bakke.Saa springe mig hver Ræv forbi, naar jeg er midt i din hellige Dyrkelse, herlige
      Natur! ned af Bakke - ned af Bakken!Alt, hvad vi svage foranderlige, letsindige Mennesker bygge, eller lade bygge i denne
      Verden, det være sig ved Hielp af vor Grublen, eller Eftertanke, eller
      Indbildningskraft i det nærværende,  forbigangne eller tilkommende - er meer eller mindre Korthuse. Neppe ere vi færdige med vores Bygning, før et uformodet
      Stød pludselig omstyrter den. Men af alle omviftes ingen lettere end Andagtens; fordi den af alle ikke blot er den høieste, men
      tillige den mechanisk dristigste, i det den lig en omvendt Pyramide, med Spidsen paa Jorden,
      udvider sig meer og meer indtil den endelig taber sin Grundflade i Himmelen. Det mindste
      jordiske Pust er nok til at omvælte den, og den falder da med uhyre Bulder fra sin
      svingle Høide, og knuses i tusinde Smaabrokker.Lad den springe! tænkte jeg i det Ræven sprang mig forbimen min
      Henrykkelse var forsvunden - og jeg gik ned af Bakken igien, som et andet fornuftigt
      Menneske.Vi kiørte igiennem den fortryllende Skovring, hvori vor forladte Høi
      var Diamanten. Veien var en Elysisk Labyrint af bestandige Naturafvexlinger. Vi talte om, at
      det udentvivl var saaledes man paa sin Reise studene den sande Æsthetik, og blev
      enige om at denne Bakke var et sandt Katheder, Skovkrandsene derom de sande
      Collegie-Bænke, og at man havde meer æsthetisk Nytte af, fra disse at
      høre Naturen paa Bakken, end fra Bænkene i Gøttingens eller noget andet berømt Universitets
      Høresal at høre *** eller nogenanden æsthetisk Professor.Under deslige Samtaler, Udsigter og Betragtninger naaede vi om Eftermiddagen det rolige
      landsalige Eutin. Paa den hele Vei fra Kiel
      hertil var min Siel intet Øieblik ubeskiæftiget. Saaledes lever man sex
      Dage i Sex Timer. VossEutin den 3. Junii.Vi stege af midt i Byen uden for et lille smukt Huus, hvor tre smaae Rollinger kom os i
       Møde fra Gadedørren. Jeg vilde ikke see paa dem, for ikke at see noget
       af Voss før jeg saa den egentlige Voss selv. Han og hans Ernestine vare med en Landsbye Præst, der gienkaldte
       mig den ærværdige Pastor fra Grünau, i
       Haven. Vi iilte derud, og Voss kom os i en lang Sloprok med en lille
       hvid rund Hat paa Hovedet imøde.Jeg havde ikke giort mig noget synderligt Begreb om Vosses udvortes.
       Man havde sagt mig at han havde noget tørt og stift i sit Ansigt og
       Væsen; jeg vidste, han var Rector, og havde nylig lært, at han tillige
       bar Titel af Hofraad - han udgiver Virgilii Georgica cum
        annotationibus tænkte jeg - af alt dette satte jeg i min
       Indbildning en Mand sammen, som meer eller mindre lignede en Grammatik, eller den
       lærde Professor **, og forestillede mig Kiød- og Beenhuset, hvori
       Louises og Idyllernes Muse boede, gothisk, gammeldags og endog lidt forfaldet. Nu stod han
       der høi og slank med apollonisk Anstand for mig med Vaarens eget Smil paa sin
       aabne Pande - og i det han trykkende min Haand bød mig venligen
       velkommen, forekom han mig een af de skiønneste Mænd, jeg har seet i
       Verden - mine Øine havde neppe mødt hans Blik før
       jeg var hans personlige Ven. Faae Mennesker have ved første Anseelse giort det
       bestemte sympahetiske Indtryk paa mit Hierte.Det glade Lune, Naturafvexlingen paa Veien hertil havde stemt mig i, steeg, efter at have
       seet og hørt ham i en halv Time til sin høieste Spidse. Jeg var
       overvættes munter.Ernestine, som sad ved Kaffebordet i Lysthuset, modtog os med en
       Hyrdindes Giestfriehed og Venlighed. Det er en lille, rødmoset, landlig simpel,
       naturlig og godlidende Kone. Jeg havde nær modtaget en Kop Caffe af hendes Haand
       uagtet denne Drik, som De veed, er mig Gift - saa levende blev mig Erindringen af
       Caffeen i Louise her i dette Lysthuus, ved hendes Side, mellem Voss, den ærværdige Pastor, og den gamle forstandige
       Kone, Vosses Moder, som var nærværende.Vi spadserte omkring i den lille nydelige Have under vexlende Lovtaler over den landlige
       Natur, hvis Aftensmil bøde os Farvel i Udsigten over Søen, der
       beskvulper Havens Bredde.Samtalen blev siden litterarisk, da vi kom op i hans Studerestue, hvor jeg saae det
       første Ark af Virgils Georgica. Men da dette Arbeide, saa
       skiønt det for Resten kan være, ikke synderligen interesserte mig,
       hensnoede jeg Underholdningen til hans andre Arbeider - og især til den
       mig saa kiære Louise. Jeg bad ham forelæse os
       Fortsættelsen af dette homeriske Mesterstykke. Cramer foreente sine
       Bønner med mine - og han læste. Noget rundere, fuldkomnere,
       mere hiertetryllende har jeg aldrig hørt. 
       Fra det Øieblik af, Amalie faaer det Indfald at lade Louise
       tage sin Brudedragt paa, til Enden - især under den
       ærværdige Faders Velsignelse - trillede Taarerne mig i
       strømmende Vellyst ned paa Kinderne. De maa see til, kiereste S **, at faae dette
       fortræffelige Stykke saa snart, som mueligt. Jeg troer det er indrykket i det
       tydske Museum. Af alle Stykker af lige Længde, Muserne nogensinde har
       udklækket i en Digters Hierne, gad mit Hierte ligesaa bestemt helst have skrevet
       dette, som mit Hoved die Künstler af Schiller. Og denne Mand
       maae lære voxne Drenge Fero-tuli-latum-ferre - og
       tilbringe de faae Timer, han kan stiæle fra Brødarbeidet, med
       Correcturen af de ængstlig sammenpassede Note-Colummer under en slavisk
       Oversættelse!Vi havde en lang Samtale med hinanden om Hexametrer, i hvilken Versart Voss upaatvivleligen har samme fortrinlige Rang iblandt de Tydske som Virgil fordum
       iblandt de Romerske Digtere. Vor gode Boie, som er bleven Konrektor
       her, havde giort ham opmærksom paa den Danske Litteratur, og vort
       skiønne Sprogs blide Physiognomie havde snart indtaget ham. Det kildrede mig ikke
       lidet, at han fandt de fleste af de Hexametrer der hist og her ere indstrødde i
       Oversættelsen af Klim fuldkommen rigtige; og ved sit afgiørende Biefald
       aldeles bestyrkede min Theorie om denne Versart. Han havde fast foresat sig at ville
       lære Dansk, sagde han - og lovede mig ved min Tilbagekomst at give mig
       Prøver paa sin Fremgang.Saa lærerig denne Samtale var for mig, og saa meget jeg troer den vilde
       interessere Dem, vil jeg dog ikke denne Gang besvære Posten med dens Afskrivning.
       Mit Brev er desuden allerede temmelig langt og jeg har endnu et og andet at
       fortælle, der saa uvigtigt det er dog er vigtigere end alle Spondæer og
       Dactyler.De kiender og beundrer Voss som Digter; men det veed De maaskee
       ikke, at han tillige er een af de grundigste Lærde,
       især i den gamle Philologie, Tydskland besidder. Han har saa dybe og udbredte
       Kundskaber i den græske og romerske Mythologie, Historie og Geographie; at intet
       vilde forundre mig mere, end Vedligeholdelsen af hans runde, bløde, vellystige
       Sprogform i Midten af saa mange haarde Materialier, dersom ikke hans utrættelige,
       næsten ængstelige Flid i at tilskiære, tilrunde og affile hans
       Perioder og Stavelser giorde det endnu mere bestyrtsende,  at han ikke glemmer Materien over Formen. Han har fra denne Side
       betragtet mere Lighed med Nathans og de antiqvariske
        Breves Forfatter end nogen anden nu levende Tydsk Skribent. Men Udgaven af hans
       landlige Virgil vil snart lære Dem dette bedre end alt hvad jeg kunde sige derom.Som Blidhed, Uskyldighed, livelig practisk Philosophie og overhovedet landlig Naturlighed,
       forbunden med en usædvanlig Peenhed, er fremstikkende i alle hans Digte, saa synes
       det og at udgiøre Hovedtrækkene i hans Charakteristik som Menneske. Han
       hader alt det overdrevne, svulstige, og stærkt afstikkende. Hans Smag afskyer de
       mørke Contraster, og hans Kunst har lært at undvære dem for at
       sætte det skiønne i stærkere Lys - en
       beundringsværdig Egenskab, som characteriserer især hans idylliske Epos.
       Han elsker ikke Richardsons Clarissa - han gider ikke
       været i Selskab med Dievle, allermindst med dem, der bære
       Menneske-Masker, siger han - men derimod læser han alle Vintre om Aftenen
       med sin Ernestine den Don-Quixotte, der ved
       syvende Giennemlæsning har moret mig lige saa meget som ved første.Voss burde af adskillige Aarsager; men især for
       Bibliothekets Skyld boe i Kiøbenhavn. Den grundige Lærdom, som i hans
       Siel har truffet den sieldne Forening med Digteraand, Smag og Uskyldighed, burde straale til
       andres Nytte fra et høiere Catheder end Rectorens i Eutin. Han er en Skoleholders
       Søn; men jeg indseer ei, hvi han ikke derfor gierne kunde blive Procanzler. Han
       taler Tydsk, vil De sige - det er sandt; men han skriver det ogsaa. Men jeg maa
       afbryde - et lille landligt Aftensmaaltid, som jeg vilde, De kunde deele med os,
       vinker mig bort fra hans Pult. Mit Brev er udentvivl det sletteste, som nogensinde er kommen
       fra dette Værksted; men det er dansk, og det er sandt. - Og dermed maa De
       lade Dem nøie! Mellem Eutin og Lybeck"Om nogle Uger er du der igien!" tænkte jeg i det vi foere
       ud af det stille Eutin. Jeg havde lovet helligen, fra Pyrmont at tage
       samme Vei tilbage og opholde mig der i det mindste et Par  Uger, for at studere Hexametriken. I min Hierne havde allerede siden
       forrige Vinter spiret en Idee til et Episk Digt - jeg
       beregnede saa nøie som mueligt Tiden min Muse havde tilbage, og fandt, at
       Nedkomsten (hvis ellers Skiebnens og mine egne Luner vedbleve i den hidtil herskende gode
       Forstaaelse) gierne kunde indtreffe ved min Tilbagekomst til Eutin.
       Ingen Muse i Verden kunde ønske sig et bedre Sted at ligge i Barselseng paa. Der
       udbredte sig en Strøm af livelig Kildren i alle mine Livsaander ved denne Tanke,
       og det syntes, som om ikke blot jeg selv og den frugtsommelige Muse, men som om den lille Epunculus selv frydede sig derover.Hele Naturen smilede - og saa tilbøielige ere vi kongelige Jorddyr til
       at henføre alting til det lille Middelpunkt, hvorom hele Skabningen, fra de fierne
       Taarnspidser af Lybeck til de end fiernere ved Enden af Melkeveien dreie sig - at
       jeg troede i dette Smil at bemærke et Slags Velbehag med min Plan, der ikke lidet
       forøgede mit eget. Dette Himmelens gode Lune varede imidlertid ikke
       længe; thi ligesom vi kom længer frem paa vor yndige Vei blev Luften
       tykkere og tykkere; skiønt dog altid giennemsigtig nok for igiennem dens
       Slør at bemærke den himmelsk yndige Egn, som Traven her igiennemflyder. Noget udenfor den deilige Flekke Svartau, hvorigiennem vi kiørte, optaarnede Lybeck for os i sin hele
       Gothiske Majestæt. Denne gamle Hanseatiske Hovedstad falder fra denne Side
       høiere, større og prægtigere i Øiet end
       Kiøbenhavn. De mangfoldige høispirede Taarne, som kneise fra Bakken
       hvorpaa den ligger, giver den et yderst bydende Udseende, og den har af sin Fordums Magt og
       Herlighed i det mindste beholdt Anseelsen i denne Frastand. Vi kiørte henved en
       Fierdingvei langs med Traven, hvor paa en Galliot og et andet mindre Skib for fulde Seil
       gleed hen imellem Træer, med Engens grønne Indfatning i Vandgangen, som
       gienkaldte mig de skiønne Syn af samme Art, man har hist og her ved Canalen, og
       fra Høiene i Angeln.LybeckHILSENENVi vare neppe komne paa Stadens Territorium, som en Slagbom og to Invalider forkyndte,
       før een af de meest pudseerlige Hilsener bød os velkommen. Det var en
        Raadsherre in pontificalibus med sin Raadsherrinde, der pludselig veltede i det de med al den Majestæt, en gammel
       Karet med smeldende Kudsk paa Bukken ikke mangler at forkynde, vilde fare os forbi. Jeg har
       seet faae saa tragicomiske Optrin. I Førstningen vidste vi ikke hvad denne
       ærværdige Eqvipage indeholdt; men nu udkrøb af det veltede
       Karetskab, en uendelig Paryk med en næsten lige saa uhyre grundmuret Haar Frisur,
       der trak efter sig den øvrige Deel af et Fruentimmer, aldeles som Hviden og
       Blommen udstyrter af et knuust Æg. Af Parykken syntes igien at udkrybe en mindre
       Skabning, som vor Kudsk forsikkrede var Raadsherren selv. Det varede ikke længe
       inden han kom op igien, lettet ved Tabet af Parykken; men desto længer Tid tog
       dette med Frue Raadsherrinden, hvis Taarnfrisur udgiorde en fast sammenhængende
       Deel af hendes Legeme, og som eengang nedstyrtet paa Jorden syntes at vilde
       grundfæste sig der for evig. Hun havde maaskee og virkelig maattet blive liggende,
       hvis Kudsken, der var en stærk haandfast Lybekker, ikke, med begge Hænder
       og stemmende sig imod Tyngden med Brystet, havde havt Kræfter nok til at
       opløfte den babyloniske Haarbygning, hvorefter al det øvrige fulgte,
       som ingen Ting. Jeg kom efter ved denne Leilighed, at Pynten i denne Stad er ligesaa
       gammelfrankisk som Architecturen - og gik min Reise blot ud paa Costumer, behøvede jeg ikke at kiøre ind i Byen; men kunde
       gierne strax vende om igien.Men Lybeck vinkede mig i adskillige andre Henseender; især i den doppelte, hvorom Henrik taler i Holbergs Abracadabra. Jeg var nysgierrig efter at vide, om alting i Lybeck virkelig
       var ligesaa doppelt, som Skillinger og Marker. Staden selv havde  allerede, som jeg nys har bemærket, et doppelt Udseende
       - og de otte Billedstøtter paa Broen uden for Holsteens-Porten, syntes
       mig ikke at imodsige det, da dette Antal upaatvivlelig er det doppelte af fire. Saa
       høflig den første Hilsen af Raadsherren var, saa uartig forekom mig den
       anden af Mercurius, Byens virkelige Patron, der stod imellem disse
       Støtter og vendte Bagen til Holstein. Det syntes mig en Satire paa
       Anlægget af Canalen. Jeg kiørte giennem den faste, mørke,
       gothiske, taarnspirede, tredobbelte Port over den krumme Trave-Broe, mellem mangfoldige Skibe
       og Baade paa begge Sider - med fordobblet Opmærksomhed ind i Byen. Den dobbelte EngelJeg kan ikke nægte, at der jo i min pirrede Forventning af Lybecks Vidundere
       blandte sig en hemmelig Frygt for dens Fruentimmeres Tryllemagt. Siden alting i denne Bye er
       dobbelt, tænkte jeg, maa dens Skiønne ogsaa være det. Jeg har
       væbnet mig saa meget som mueligt imod alle enkelte Yndigheder; men imod doppelte!
       - Jeg zittrede - og steeg zittrende af Vognen uden for Vertshuset: Engelen.Der kom os en lille, netpyntet, særdeles indtagende, endskiøndt noget
       mutladende Pige imøde i Dørren - og mit Hierte slog allerede
       med doppelte Slag imod hende. Jeg blev rød og bleg i et Øieblik
       - jeg vilde imidlertid see rask ud, og give mig Mine af at have seet Lybeck
       før. "Sig mig engang, lille Jomfrue, har dette Vertshuus sit Navn af
       Dem? eller boe kun lutter Engle i dette Vertshuus?" - "Det er
       saa fuldt" svarte hun, "at vi ingen Plads har til flere."
       Desværre! og Desbedre! tænkte jeg. Det første paa
       Følelsens, det andet paa Fornuftens Vegne. "Men heromme i den anden
       Gade er nok et Herberge, hvor man udentvivl vil kunde modtage Dem" -
       Kiør derhen Svoger, sagde Cramer. Jeg gik med. Det
       første, det andet, det tredie Skridt gik langsomt. Men neppe var jeg kommen tre
       Huuslængder bort, før jeg tog en stærkere Fart, gneed mine
       Hænder og slog Nakken tilbage: Det var ret got, sagde den seirende Fornuft, at du
       undgik denne Fristelse."Og hvad undgik du ved at undgaae den?" sagde Forstanden i det jeg
       kom ind i Dielen af det andet Vertshuus, og mærkede at ingen Engel der kom mig
       imøde - "Dog vel ingen virkelig Fare?" -
       "Ikke det jeg haaber!" svarte min Selvtillid, grundet paa adskillige
       Aars Erfaring. Jeg seer paa en Qyinde - som paa en Blomst,
       som paa et Træe, som paa en Flod, som paa Solens Opgang - som paa det der
       er skiønnere end alt dette, - for at beundre
       hende. Hvi skulde jeg see paa alle øvrige Værker af Naturen
       - thi jeg har dog nu eengang faaet mine Øine, for at see med -
       og ikke see paa dens Mesterstykker? Og om virkelig min Skuen, gaaer
       over til Betragtning, og min Betragtning til Beundring -"Og din Beundring til Kierlighed?" raabte den
       strænge Critiker -Ja! der har vi det! Kierlighed! - Kierlighed! - denne Rod til alt Got
       er det man saa gierne vilde udrydde af det menneskelige Hierte, for i dens Sted deri at
       plante Ligegyldighed, Roden til alt ondt! det er denne, man vil
       indbilde os, om, at den spiller Satans Rolle i en Lysets Engels Skikkelse! det er denne, vore Lovgivere, vore Theologer, vore
       metaphysiske Philosophister med al deres naturlige og kunstige Kulde forene sig om at
       bortfryse af Jorden! Arme Kierlighed! hvori bestaaer da din Brøde, at man
       forfølger dig med en Uforsonlighed, som om du var Sandhed selv? Eller er din
       blotte Lighed med Dyden nok for at lægge dig ud med hele Verden?- Og om min Beundring nu virkelig gik over til Kierlighed - som i slige
       Tilfælde, jeg tilstaaer det, hændes meget letteligen, og i en saadan
       Haandevending, at (trods alt hvad en ond Aand kan paastaae, og en Doctor Faust
       bedømme) Overgangen selv fra got til ondt, fra Dyd til Last
       ikke kan være snarere - hvad da?...Jeg havde neppe begyndt at tænke min næste Tanke, før hun
       stod for mig igien, og, som det syntes mig, i fordobblet Rustning -Det var det andet Exemplar af Engelen i Engelen. Jeg troede virkelig i et
       Øieblik, at alting i Lybeck var dobbelt. "Er det Dem, vi forlod i det
       andet Vertshuus? er De den samme, som stod og som ventelig staaer endnu i Dørren
       derhenne?" spurgte  jeg. "Det
       er min Søster!" svarte hun, og smilede. "Er hun Deres
       Søster, eller er De hendes?" vedblev jeg. "Jeg troer det
       eene er som det andet," igientog hun, og loe. "Tilforladelig, jeg troer
       det selv," sagde jeg, og gik ind."Er nu Eventyret ude?" -Ja, Madam! Den lybske MercuriusLybeck den 3. Junii.Jeg kommer fra et Besøg hos Syndicus **, som meget har moeret mig. De
       topographiske Efterretninger jeg kunde give Dem ved denne Leilighed om Gaderne jeg kom
       igiennem, og Husene jeg kom forbi, ere meget ubetydelige; thi jeg fik ikke Stunder til at see
       noget af alt dette for de mange artige Fruentimmeransigter, som mødte mig. Det
       smukke Kiøn her er virkelig doppelt smukt. Nogle enkelte Møder have
       rigtig nok ogsaa lært mig at de stygge er dobbelt stygge; men det er uvist, om
       dette ikke kan skrives paa Contrastens Regning.For at give Dem en Beskrivelse paa en Lybekker, troer jeg ikke at kunne træffe
       noget bedre Valg, end Herr **, hvis Væsen og Adfærd, forekom mig strax at
       have noget saa nationalt, at jeg umuelig kan tænke mig ham Borger i nogen anden
       Stad paa denne Side Elven. Paa hin Side har jeg endnu ikke været, og kan altsaa
       ikke dømme derom - en Slutning, som jeg ønskte mere i Moden.Det var en føer, sat, jovialsk Hanseater, der modtog os midt i sin Familie med
       ægte tvangløs Giestfriehed. Han giorde os i tre Minuter fortrolige med
       sin hele Tænkemaade, og indbildte os allerede i det fierde til yderste Skuffen, at
       vi vare hiemme. Vi kom snart i en Samtale hvori han overbeviiste mig om, at han var ligesaa
       kyndig som fornuftig, og lige saa original, som begge Dele. Han holdt Tobaksdaasen for mig
       imens jeg stoppede deraf, og fløitede, naar han vilde have sin Pibe. Vi talte om
        Mercuriusses Støtte paa Holsteensbroen, hvis bagvendte
       Stilling jeg kan ikke nægte havde saaret en Smule min Delikatesse. Den havde
       stødt mig, som Patriot, som Poet, og som Reisende. Som saa havde jeg ligesaa mange
       Hypotheser om dens Betydning;  men ingen af dem lod
       til at vilde smage ham. Han vender Bagen til Holsteen, sagde jeg, det betyder, at hver
       ægte Holstener bør give ham et Smæk derpaa. Han staaer i denne
       Stilling, blev jeg ved, fordi Holsteen er et Paradiis, og Mercurius,
       som Gud for Handelen, er en Hader af den skiønne Natur, og finder mere Smag i at
       betragte Tagstenene paa Lybecks Magasiner end i alle dens fortryllende Skuespil. Han staaer
       endelig saaledes, endte jeg, fordi han har ingen Levemaade. Han giengieldte mine Hypotheser
       med Sarcasmer i en ganske anden Anledning, i det vi fra Mercurius, jeg veed ikke selv
       hvordan, kom paa Tale om det danske Sprog. Han var den første af alle
       Tydskmælende jeg hidtil har lært at kiende, som lod haant derom. Jeg
       spurgte hvad han havde at indvende mod dets Rigdom, Frugtbarhed og Ynde? Alt svarte han, og
       især tre Hovedparter: Den første, at det har en alt for stor Lighed med
       Dyrenes ved at mangle al Articulation. Den anden at det er saa dyndblødt, at
       Tankerne og Følelserne nødvendigen maa synke tilbunds deri, naar de
       ikke er saa lette som Fiær, og den tredie - hvilken jeg imidlertid meest
       holder af, lagde han til - at det tales af ingen. - "To
       Millioner" - begyndte jeg... "Holdt," raabte han,
       "ved at tale, forstaaer jeg at articulere - "Det var overmaade ærgerligt, som De selv vil indsee, at denne Indvending just var
        den sidste - den eeneste, som jeg ikke var belavet paa
       fuldkommen at giendrive - og lade den fare, for at gaae tilbage til de andre,
       røbede al for megen Forlegenhed - det var vanskeligt at komme ud af
       denne Knibe paa en god Maade! men medens jeg betænkte mig paa et Krigspuds til den
       Ende - førend jeg endnu havde udfundet om der virkelig var noget saadant
       mueligt, styrtede paa eengang Cramer med Cavalleriet af sin hele
       Veltalenhed over alle tre Hovedgelidder saa vældigen, at de lybske Indvendinger
       pludselig ikke syntes saa meget at flygte, som reent at søndertrædes
       under Forsvarsgrundenes Fødder. Og sandelig det var at ønske, enhver
       tydsk General med lige Held anførte Danske Tropper. Jeg saae med inderlig
       Fornøielse paa Nederlaget - uagtet jeg selv ingen Deel havde deri; men
       hvad min Egenkierlighed tabte ved det sidste, vandt min Patriotismus ved det
       første. Fredstraktaten blev sluttet med Eutinsk Øl. 
       Jeg erfoer at der vare Tydske, som lode haant om det Danske; men jeg maatte ogsaa tilstaae at der fandtes Danske der lade haant om det Tydske - og begge disse
       Misforstaaelser kunne gaae op mod hinanden.Jeg fandt i dette Selskab et ungt Fruentimmer, som strax derpaa til min store Forundring
       tiltalte mig paa Dansk. Hun var overmaade vel tilfreds med Lybeck, og foretrak, uagtet hun
       for Resten var meget patriotisk sindet, Levemaaden her for den i Kiøbenhavn.
       Hendes fleste Grunde herfor vare imidlertid saare sandselige. Der var ingen Sammenligning,
       sagde hun, imellem begge disse Stæders Oxekiød,
       Salat, og Asparges, og jeg erindrer ikke hvor mange flere
       spiselige Ting hun nævnte mig, hvori Kjøbenhavn kom til kort.
       "Foraaret er ogsaa her meget smukkere - de deilige Haver - de
       smukke Volde - den utvungne Levemaade" - - Men
       derimod har de ingen Comedier, sagde jeg, ingen Balletter, ingen Operetter -
       "det er sandt sagde hun, det savner jeg tidt i disse Matronal-Selskaber her om
       Aftenen, hvor man kieder sig til døde undertiden, og hvor en Person af et andet
       Partie især er ilde faren." - Hvad vil det sige: af et andet Partie? - "Veed De ikke at hele Byen er
       deelt i Partier?" - Men om nu de Danske faldt paa det Indfald, at
       beleire Lybeck, spurgte jeg, hvilket Partie vilde De da vel slaae Dem til? - Hun
       betænkte sig noget: "I Hiertet er jeg dog Dansk", svarte hun.Man tør i Lybeck fra Klokken elleve af om Aftenen ikke gaae paa Gaden, end ei i
       Maanskin, uden Lygte, hvis man ikke vil sættes i Vagten, forhøres
       eengang, og andengang, og kort giennemgaae alle de Besværligheder man kan
       giennemgaae en Nat og en Formiddag. Dette hører ventelig og til den utvungne
       Levemaade. Vor Vert boede i Dom-Kapitelet, og derfra til vort Herberge maatte vi passere
       næsten hele Byen. Klokken var just paa Slaget, da vi gik, og jeg ønskte
       hemmelig, at vi maatte blive optagne og arresterede; thi det var dog et Eventyr, og et
       Eventyr er og bliver dog, det være for Resten saa ubehageligt, det vil, et Eventyr.
       Jeg paastod til denne Ende, at finde Veien paa min egen Haand; og enten nu Cramer med eller
       uden Villie lod sig lede galt af mig, veed jeg ikke; men nok, vi forvildede os og kom det
       lange mørke tretaarnede Raadhuus forbi i en ganske fremmet Gade, hvor vi maatte
       vende om igien. Vi fandt imidlertid langt om længe Herberget; og der blev til min
       store Misfornøielse  intet af det haabede
       Eventyr. Jeg kunde saa skiønt ved denne Leilighed have lært at kiende
       Rigsstaden Lybecks indre Forfatning, og prydet dette Brev med Beskrivelser paa dens
       Vægtere, Soldater, Brixe, Raadsherrer, Forhør, Domme, Vidner, og tusinde
       andre i vore Tider særdeles mærkelige Ting; i dets Sted maae De nu tage
       til Takke med min gode Villie. Et Capitel for Professorer, de communi præcepto legis
       naturalis *Det slette Veir og mit slette Befindende forbød mig at gaae ud, jeg valgte
       altsaa hvad den sunde Fornuft gierne raader i saadant Tilfælde, at blive hiemme
       - og laxere."Laxere!",... Ja! og er det da saa forskrækkeligt? Er denne
       nyttige Handling, som endog i de nyere Tider meer og meer er bleven forædlet, og,
       det være nu paa Grund af sit eget Værd eller de Fornemmes hyppige Brug
       deraf, stegen til en saa høi Grad af Anseelse, især i den finere Verden,
       at man paa en Maade kan regne den iblandt de adelige Andagtsøvelser - er
       pludselig denne Handling, siger jeg, som næsten er den eeneste, Monarken
       værdiger at dele med Undersaatten, og hvis Udøvelse altid tiltager i
       Forhold med Stigningen i Rangforordningen, pludselig bleven saa vanhellig, at man korser sig
       for dens blotte Navn? Hvor vi dødelige dog ere ustadige!Mennesket bestaaer af Siel og Legeme; og det
       er endnu indtil i Dag, for saa vidt jeg veed, ikke blevet afgiort, hvilken af disse tvende
       Dele der spille Hovedrollen i hans Væsen. Man kan imidlertid, uden at vove meget,
       antage indtil videre, at Legemet har denne Ære hos de fleste. Af denne Aasag er man
       og i Almindelighed tilbøielig til, om ikke just til at forestille sig alt som
       legemligt, saa dog ved alle Ting at hæfte visse legemlige Forestillinger. Nu er det
       upaatvivleligt, at det blotte Ord, som jeg * Alle
        Damer, som ikke enten virkelig have taget Graden eller i det mindste ofte disputeert
        saaledes, at man skulde sværge paa, de disputeerte for den, giøre vel i
        at springe nærværende Capitel over, da man uden Hielp af en uhyre
        Lærdom umueligen kan forstaae eller føle dets Indhold. af yderlig Delicatesse ikke vil igientage
       - uden nogen anden Forbindelse lige saa vel kan betyde en Sielens, som en Legemets
       Handling - og dog er jeg overbeviist om, at i det mindste de to Trediedele af mine
       Læsere strax have henført dets Forstand paa Legemet. Det er mig umueligt
       at forebygge slige forhastede Domme, og jeg erklærer herved eengang for alle, at
       jeg herefter i alle lignende Tilfælde vil lade mig nøie med den gode
       Samvittighed, ikke at have villet fremlokke dem.Mit Hoved var saa fuldt af Iagttagelser, Bemærkninger og Ideer, som de
       mangfoldige nye Gienstænde efterhaanden havde tyllet deri - at det
       tilsidst (hvad enten nu det kom deraf, at det givne var for stort, eller at det tagende var
       for lille) var i egentligste Forstand færdigt at springe. Jeg overtænkte,
       hvorvidt det var tilladt at forsømme slig en Crisis og lade Sygdommen
       forværre sig til Ulægelighed - den eene Grubien udviklede den
       anden, og før jeg saae mig til, havde jeg, uden at vide det, udkastet de
       første Grundlinier til en Theorie om de menneskelige
        Forfatterpligter, en væsentlig Gienstand for den alting belysende
       Philosophie, og som dog hidindtil har ligget i et utilgiveligt Mørke.En sund Siel i et sundt Legeme* er vel uden Modsigelse i kort Begreb det ønskeligste af alt,
       paa hvis Vedligeholden det svage Menneske kan og bør anvende sin alvorligste
       Omhue. Især er denne doppelte Skat, imod hvilken alle Jordens øvrige
       Tønder Guld ere Kobberskillinger, nødvendig paa en Reise, og allerhelst
       paa en saa nydelsefuld, lærende, afvexlende Reise, som denne min
       nærværende Reise virkelig er - eller kan blive. Til intet
       udfordres en stærkere Siel og et stærkere Legeme for den bestandig
       forandrede Diæts Skyld, hvormed man saa let overlader baade Hoved og Mave,
       Tænkekraften og alle Sandserne.Men nu er der intet naturligere end at en Person, der har tabt den eene af disse Skatte,
       fordoppler sin Omhue for at bevare den anden, hvorfor man ogsaa seer saa mange sunde, tykke
       og fede Præster, Propheter og Konger, eller med eet Ord christelige Huusfædre, pleie deres legemlige Sundhed med en
       Tilsidesættelse af al aandelig Omsorg, som om de ikke blot ingen
        sunde, * Mens sana in corpore sano. Juv. men i al Forstand aldeles ingen
        Siele havde. I det modsatte Tilfælde, er den arme Skrantning, hvis hele Krop
       ikke besidder saa megen Styrke, som een af hins mindste Fingre, nødt til at
       sørge for Vedligeholdelsen af den Kraft, der er levnet ham, og uden hvilken han
       aldeles vilde tabe sin beskyggede Tilværelse imellem hine alt dominerende Maver.Laxere - er nu eet af de fornemste Midler, som begge disse Sundheders
       Vedligeholdelse har tilfælles. Det er saa væsentlig nødvendigt
       for begge, og taber saa ganske sin doppelte Anvendelse i Historiens Mørke, at jeg
       holder den Opgave: om Sielen først har lært det af Legemet, eller
       Legemet af Sielen? for ligesaa uopløselig, som den, om Drikken har været
       til før Tørst eller Tørst før Drikken? Man
       indseer lettelig, at jeg ikke tager dette Middel blot i sin kunstige
       men og i sin naturlige Forstand, og indskrænker det ikke til
       noget vist Species; hvorfor man og med eet almindeligt Udtryk kunde kalde det: Afføring.Jeg besluttede, paa Grund af alle disse Betragtninger og Overlæg, at vedligeholde
       saa meget som mueligt mit Hoveds Helbred ved Hielp af dette Arcanum,
       og til den Ende indrette mig en Dagbog, for, om mueligt hver Morgen og Aften, at give den
       Mængde Billeder, Ideer, og hvad man vil kalde dem, Luft, som ellers sammentrykte i
       min ikke meget rummelige Hierne, og bestandig forøgede med nye Tilpropninger,
       vilde kun drage min Siel den Sygdom paa Halsen, der nøder saa mange af vore
       grundlærde Professorer til baade mundtlig og skrivtlig at ligne de Skabninger, de
       dog indbilde sig saa uendelig ophøiede over.Men ikke blot for min egen Skyld, blev jeg ved - i det min Næste faldt
       mig i Tankerne - vil jeg strængeligen adlyde dette store Naturens Bud: at
       uddunste. Ogsaa heri findes den beundringsværdigste Lighed mellem Legemets og
       Sielens Oeconomie - at denne Handlings objective Nytte er fast uberegnelig. Hvo kan
       afsee de talløse Virkninger af Materiens Secretioner, fra Myggets til Elephantens? hvo veed hvor de blive af? de spredes
       allerede umiddelbar, især ved at reise, paa forskiællige Steder
       - de frugtbargiøre den goldeste Jord - hvad siger jeg? de
       frembringe, rigtig anbragte, Millioner Smaakloder med utallige Bittebevaanere, som man kan
       overbevises om, uden mindste Hovedbrud, i Bogen De la Philosophie de la
        Nature, hvis letdunstende  Forfatter
       gotgiør til meer end Tilfredsstillelse, at den flygtigste Uddunstning er svanger
       med Centillioner spirende, sig efterhaanden i Rummets uendelige Skiød udviklende
        Verdener. Det er bestyrtsende! Men hvad vil det altsammen sige, hvor
       taber denne Uendelighed sig, som en Draabe i Havet, i Sammenligning med Aandens
       Afføringers mageløse Velsignelse! Hvad er overhovedet (naar vi dog
       ville tale, som Philosopher) al physisk Frembringelse mod disses afvexlende, stedse voxende,
       uendelige, aldeles uudregnelige Nytte for Objectet: det hele intellectuelle
        Alt? De sprede sig, dele sig, fortynde sig endnu lettere og snarere end hine! Enhver
       nye Tanke - og alle Tanker ere nye, i det mindste hvad Tid og Sted angaaer
       - som farer ud i den uhyre fattende Verden er en Vind, et Pust, der omsider bliver
       en af nye Stierner vrimlende Æther; en aandelig Sædspire, der lidt efter
       lidt bliver et Æg, hvis Hvide er en nye Melkevei paa Tankernes udstrakte
       Befæstning! Jeg svimler paa denne svingle Spidse, naar jeg derfra -"Høit over Stierner, hvilke Kepler saae
       - "overskuer det muelige Produkt af denne blotte Idee - og jeg haaber, at mine
       Læsere svimle med. O! Svælg af Frugtbarhed!I denne store philosophiske Overbeviisning vil jeg altsaa hver Dag nedsætte mig
       for min Pult, og nedskrive hvad jeg samler, og hvad der ved min Samling falder mig ind paa
       denne min medicinsk-philosophisk-æsthetiske Reise. Jeg troer overalt, at enhver
       Skribent, han være Scoliast eller Digter,
        Philosoph eller Professor i Catalogien, Vers- eller Prosamager (siden en saadan Skribent dog giør Fordring paa
       Siel saa vel som paa Legeme, og paa Hoved saa vel som paa Mave) er forbunden til den daglige
       Stoelgang hvis Bud:Nulla dies sine linea!er for den Studerende ligesaa vigtigt, som noget af den Salernitanske Skoles Regler for den Digererende. Det synes mig, alvorlig talt, at
       enhver Videnskabsmand, han være Metaphysiker, Physiker, Mathematiker,
       Historiograph, Politiker, Poetiker, eller hvad han forresten være vil -
        Theolog undtagen; thi i dette Tilfælde *
        Hver Dag een Linie i det mindste! er det rigtig nok hans Pligt at tie - det
       synes mig, siger jeg, at enhver saadan, der forsætligviis forsømmer
       denne Pligt, synder lige saa meget imod Naturen, som den, der i det physiske meer eller mindre efterligner vor for Resten berømmelige Tyge Brahe. Selv den ellers meget priisværdige Undseelse for Selskabet kan ikke undskylde en saadan Efterladenhed; thi
        Cicero har eengang for alle rigtigen bemærket, at
       - Naturalia non sunt turpia [...]Men jeg vil vende om igien i denne vidtløftige Afkrog af min Labyrint, og spare
       de mangfoldige Opdagelser, der vinke mig dybere inde, til et eget
        Værk, hvori jeg, valente Minerva,
       vidtløftigere skal afhandle denne vigtige og moersomme Materie. For denne Gang er
       det mig nok, at have givet et Vink om Forfatteres naturlige Pligter, og med det samme
       forsvaret den Sædvane, jeg har, at holde en Dagbog paa min Reise, uden hvilken den
       nærværende og alle de følgende Afhandlinger til saa mange
       hundredes muelige Tidsfordriv, aldrig var bleven til. Om denne Tidsfordriv i
       øvrigt vil blive dem morende, eller kiedende, behagelig eller ubehagelig
       - overlader jeg til Maanen, Moden, Recencenterne, og alt det øvrige, som
       har meer eller mindre Indflydelse paa en Læsers Appetit; jeg - har reddet
       min Samvittighed - giort efter Evne hvad jeg kunde og -Ultra posse nemo obligatur. Meer om LybeckLybeck er i adskillige Henseender en meget mærkelig Stad, som overalt de
       Stæder, der have en egen Personlighed, i mine Tanker ere. I et Rige, hvor de
       forskiællige Byer under samme Regiering ere bragte til eens Benævning
       leder man forgieves om disse skarpe Træk, som i det de stærkere male den
       indvortes Karakter giøre Physiognomierne strax kiendelige fra hinanden. Jeg hader
       intet saa meget som de utydelige Ansigter, det være sig iblandt Bøger,
       iblandt Mennesker, eller iblandt Stæder. De røbe i alle tre Efterabelse,
       Slaverie, Mangel paa Originalitet og 
       Selvstændighed. Denne min Dom er imidlertid, hvad de sidste angaaer, forudfattet
       - og jeg anmærker det for de svages Skyld, der saa gierne
       giøre den første den beste til deres egen, at det er en Fordom, som kun er grundet paa Analogie, og som jeg selv vil mistroe saa
       længe indtil jeg efter flere Stæders Bekiendskab ved Erfaring bliver
       overtydet om dens Rigtighed.Men enten det nu kommer af den republicanske Forfatning eller ikke,
       saa er det vist, at Lybeck har et saa eget Physiognomie, baade hvad Ansigtet og hvad Kroppen angaaer, at man maatte
       være blind paa begge Øinene for ikke ved første
       Øiekast at overbevise sig om, naar man første Gang kommer dertil
       - at man ikke har seet den før. Hvad dens Gang angaaer, der hos enhver
       Person er noget af det meest Karakteristiske, da kan man ikke nægte, at faa
       Stæder ere spadseerte igiennem Historien med saa lige Skridt, med saa faste Trin,
       og med saa opret Hoved. Den gik fra Midten af det trettende Aarhundrede i Spidsen af de
       øvrige Hansestæder frem med en Sikkerhed, som røbede at der
       randt meer end Ministerpolitik i dens Aarer, og at der var meer end Told-Marv i dens Knokler.
       Den gik heller ikke af Veien hverken for Land- eller Søerøvere, og
       Dannemark selv maatte til en Tid putte dens Puf i Lommen. Dette hanseatiske Overmod er nu
       rigtig nok dæmpet, tak skee de mange bitte smaae, som giøre en Aae i
       Tydskland; men længe vedligeholdt dog Lybeck sin selvstændige Sundhed
       - og døer den endelig engang aldeles, er der al Anseelse til, at det vil
       skee af Alderdom; thi med den Podagra, den for nærværende Tid er plaget
       af, kan den endnu leve længe i Keiserdommets Hospital.Skelettet, som er tilbage af dens Magt, indjager endnu en Slags
       Ærbødighed for Alderdommens gothiske Energie. Porte, Volde, Kirker,
       Bygninger, og den almindelige Tone, som hersker inden dens Grave, bære et saa
       umiskiendeligt Præg heraf, at man troer sig flyttet pludselig et got Aarhundrede
       tilbage i Tiden. Smag - det eeneste som aldrig fremvirkes af selvstændig
       Eenhed, det eeneste deilige Barn, som aldrig fødes af en kydsk Moder, og som til
       evig Tid vil blive uvidende om sin virkelige Fader - af denne finder man ikke
       mindste Spor. Derimod stikker alligevel hist og her en forlegen Mode-Luxus frem, der giør en saare ubehagelig Virkning, og røber
       hvert Øieblik sin Saulismus iblandt Propheterne. Et Huus - og
       desværre der skal være mange af den Sort - hvori en saadan
       Spitsbub har indsneget sig og vidst at vinde Fruens Fortrolighed, seer ud som - jeg
       veed ikke hvad - som Voltaires Oversættelse af Shakespears Julius Cæsar. Jeg havde kunnet give det et
       Ørfign, hvergang jeg traf det. Uagtet jeg af mit ganske Hierte hader den gamle
       modsatte Overdaadighed, som ikke giør Fordring uden paa physisk Smag -
       denne Gudinde "Dindonette""Nur ein bischen zu dumm, und ein bischen zu
        fette" -som Lybeck kappes om med Hamborg at tilbede, og hvis Altere man finder her overalt, naar
       Solen begynder at kiøre ned af Bakke, besatte med alle Canaans Velsignelser
       - saa opvækker denne Mave-Andagt dog ikke saa meget min Uvillie, Latter
       og Ærgrelse, som den omtalte fremmede Gud; thi hin fordærver kun Legemet,
       og sløver Tænkekraften; men denne forvansker Sielen og forgifter
       Sæderne. Dersom den ikke er ledsaget af Oplysning forvolder den tidlig eller sildig
       sin Dyrker (det være en enkelt Person, en Bye, eller et Land) total Undergang.Det var af denne Aarsag meget at ønske, at de høie Herrer, i hvis
       Hierner Staternes Vel og Vee distilleres, vilde være betænkte paa, at
       forhindre denne Ødelæggelse der, hvor den ikke allerede er
       uforebyggelig. Da Erfaring tilstrækkeligen lærer, at det er umueligt for
       bestandig at udeholde fra sin Stat, skiulte man den endog i de arabiske
       Sandørkener, den indbrydende Luxus, saa er intet andet tilovers end at
       forsørge sig i Forveien med den Oplysning, i hvis Melk dens Givt allene kan
       taales. Den kan, som andre dræbende Midler, blive uskadelig, ja endogsaa nyttig;
       men aldrig uden Tilsætning - og den eeneste Maade at forsætte
       den paa, er at udbrede Industrie, Videnskaber og Friehed.Men - jeg seer Skiæven i min Broders Øie, og Bielken i mit
       eget bliver jeg ikke vaer! I det jeg beleer Lybekkernes Luxus, og sammenligner den med Kongen
       iblandt Poeterne*, glemmer jeg, med hvilken Ret man her kan spørge mig: "Hvad vil Poeten iblandt Kongerne?"* Philosophen af Sanssouci. TremsbüttelDen 5. Junii.Her er jeg da paa een af disse Øer paa fast Land, hvoraf der gives adskillige i
      det sydlige Holsteen. Men hvilken Øe! Hvad er Alcines,
      Tinian, og Isle de St. Pierre derimod? Dog Naturen er overalt
      Natur - der gives eet Paradiis skiønnere end et andet fra Krebsens til
      Steenbukkens Zone - men reis fra Pol til Pol, fra Versailles
      over Mexiko tilbage til Paris, og de finder kun
      een Lovise S******.Jeg forlod Dem i Lybeck. Vi satte os om Morgenen Klokken sex paa den store Postvogn, som
      alle Dage gaaer fra Lybeck til Hamborg, og kiørte i Selskab med to mavre
      Jøder, to Skræddersvende og en tyk Snedkerkone, der allene tog ligesaa
      megen Plads som alle vi andre 6 op i Vognen, ud af Mühlenthor
      i det deiligste Veir. Der tilstødte os intet mærkværdigt, naar
      jeg undtager de evige Stød af den steenede Vei. Jeg var meget syg, og saa
      kraftløs, at jeg neppe kunde holde mig fast i Sædet paa Vognen
      - men en gammel Betler, som kom os forbi, og saa betimelig ønskede mig
      Sundhed, at jeg havde kunnet give ham alt hvad jeg havde, forstrøede min
      Tungsindighed - og det unge, muntre, levende Paaskeæg, som under Navn af
      Kudsk kiørte for os, giorde mig det reent umueligt at fæste min
      Opmærksomhed paa noget andet end paa sig. Han var saa umaadelig frisk, at jeg blot
      ved at betragte ham forekom mig selv at blive det.Vi foer over en Flip af det Engelske Herredom, forbi Georg den tredie
      paa Skildtet af en Kroe i Enden af Sachsen-Lauenburg, til Schönberg, hvorfra vi leiede os en egen Vogn hertil. Hvilken Fart! For
      første og sidste Gang har man kørt saaledes i Holsteen. Vor nye Svoger
      var beskiænket og Hestene galne. Det var Phaeton, som havde bemægtiget sig
      Solens Vogn. Hipprogrypherne løb løbsk. Vi kom uden at vide selv hvordan
      i et Øieblik til Tremsbuttel.Jeg traadde med bankende Hierte ind i dette Athenes Tempel, hvor jeg
      for to Aar siden i Kredsen af Muser og Gratier henbragte den didindtil nyttigste og
      behageligste af alle mit Livs Perioder. Den beskedne Kunst, den fuldkomne Orden, den
      udsøgte Smag, som Dydens Engel bevogter her i Naturens Favn - vilde
      fordre det hele Elysiums Skaberindes egen Aand for 
      værdigen at beskrives. Det Ideal, Naturens ædelste Talsmand har fremstilt
      i Beskrivelsen paa Julies Anlæg, Huusholdning og Levemaade i
       Clarens, finder man her meer end realiseret - og dog glemmer
      man det alt i een eeneste Samtale med dets Besiddere, hvis Nærværelse
      vilde paa den ødeste Plet af Jorden fremtrylle et Paradiis.Egnen rundt omkring er vild og øde - det er derfor jeg har kaldet det
      en Landøe - men inden dets Grændseskiel,
      saa langt Eiendommens frie og gavmilde Haand har kunnet række, savner man intet af
      alt det nødvendige og forlystende, det mildeste Clima kunde udklække.
      Huset er udvortes uden Pomp, som en landlig Boelig bør være det, og
      indvortes et Mønster paa hvad Orden, Nethed og Smag ved Hielp af den rige
      Sparsomhed kan frembringe. Giennem Haven slynger sig i mangfoldige Bugter en en stille
      henrislende Bæk, i hvis speilklare Chrystal jeg saa ofte ved Lovises Side saae Himmelen hensmile min Kummer, og mellem Fuglenes Friehedssange i de
      omkrandsende Buske drømte mig i Numas hellige Lund lyttende
      til Ægerias Viisdom. Her vandrer man i kiølige
      Skygger af een Labyrint i en anden mellem en udsøgt Samling af Europas yndigste
      Væxter, alle fremelskede af Naturens og dens Betragters* beste Veninde -
      indtil man, uden at vide hvorledes, pludselig befinder sig i en Skov, hvis høit
      kneisende Bøge synes at slaae en Kreds for at udeholde Floras Fiender, Nordens og
      Østens Storme, fra dette eensomme Eden.Hvilken Vellyst at tilbringe her - ikke sit Liv! Himlen frie mig fra saa
      overdaadigt et Ønske! - nei, men blot en Sommer i denne Helligdom.
      Hvilket Opholdsted, hvilken rørende, hvilken fortryllende Samling af
      Tilfredsstillelser! En simpel, men yderst beqvem Vaaning, hvor Orden, Nethed, Fred,
      Uskyldighed oplives, modnes og beskyttes i Viisdoms Hegn og Venskabs himmelske Soelskin! hvor
      man uden Pral, uden Pomp, uden Paastand, finder foreenet alt hvad der svarer til Menneskets
      ædleste Bestemmelse: Arbeide, Landlyst, Roe, Friehed - overalt Natur og
      Lyksalighed. Hvad fattes et saadant Sted, uden Beboere, som Christian og
       Lovise? Hvilket Nok, i dette Paradiis imellem dem at tilbringe *
       Bonnets. nogle Maaneder! Og jeg har nydt denne Fryd
      - og bevarer stedse i dens Minde, een af Forsynets frugtbareste Velsignelser.Maae alle jordiske Sorger, alle kiedende Daarligheder, alle Lidenskaber selv ikke tie i en
      saadan Himmel! Ogsaa taug de - og jeg var for første Gang, selv uden
      Sundhed, lykkelig.Der vare Fremmede, da vi ankom. Da de vare borte, foretog vi tilbageblevne en Spadsering
      rundt om Tremsbüttel i den yndige Aftenstund. Med hvilken Følelse hilste
      jeg igien paa alle de kiere voxende, grønnende, blomstrende Gienstænde
      hvis friske Erindring blomstrede i mit Hierte!Baggesen, sagde Lovise, De maa see mine tvende nye Klenodier. Hun
      førte mig ind i det Allerhelligste for den ærværdige Bonnets
      skiønne, overmaade lignende Buste. Hvad siger De om dette Landskab, sagde hun, i
      det hun giorde mig opmærksom paa Dørstykket - denne Broe
      - denne Søe - disse Bierge her? Jeg blev staaende, som
      fastnaglet. Det var en Udsigt over Thunersøen imellem Stokhorn og Beatenberg. En vellystfuld Ahnelse
      - en Henrykkelse, jeg ikke kunde giøre Rede for, bemægtigede
      sig min Phantasie. O! hvi kan jeg ikke reise til Genthod, for at
      høre Naturens Betragter - og til Thunersøen, for at see Naturen selv! Jeg phantaserte mig dybere og dybere ind
      i denne Drøm. Men uden Sundhed - uden Veiledning - uden Vexler?
      -Jeg har her læst anden Gang Schillers Læredigt,
       Die Künstler, i Merkuren. Det er et yderst fortreffeligt
      Stykke. Det blev endnu om Aftenen sildig forelæst os alle af Greven, og jeg fandt
      det endnu fortreffeligere. Med hvilken voxende Herlighed stiger denne nye Sol paa Tydsklands
      glimrende Digter-Horizont! Fra Stykke til Stykke hidindtil har hvert Skridt været et
      Kiempeskridt! Hvad ville Schiller engang blive i sin Meredian! [...]HamburgJeg har vel aldrig seet Hierusalem; men - enten det nu
      kommer af de smagløse Huse, de trange Gader, den meget Smuds og de mange
      Jøder, som vrimle her, eller af hvilken anden Aarsag man vil, saa er det vist, at
      jeg ikke kan faae den Tanke af Hovedet, at Judas berømte
      Hovedstad meget maa have lignet denne Bye, paa Salomons Tempel
      nær - der allene rigtig nok (hvis man skal troe Historiens Sigende) har
      været mere værd end alle Hamburgs Bygninger
      tilsammentagne.De Gothiske Spire, som næsten alle udmærke sig ved en overordentlig
      Skievhed og Brøstfældighed give den i nogen Frastand en Slags Anseelse
      - nærmere forvolder dens Strækning, og de mangfoldige Haver og
      Lyststeder, som omgive den - at man, ved første Gang at komme did, troer
      den prægtigere end Kiøbenhavn - men naar man kommer ind deri,
      er der aldeles ingen Sammenligning. Man ønsker sig ude igien deraf saa snart som
      mueligt.Øiet og Øret leder forgieves her om behagelig Tilfredsstillelse
      - og Lugten forbander alle Øieblikke sin Fødselsdag.
      Ingensteds Spor af Symmetrie - ingen melodisk Lyd - overalt stinkende
      Canaler, stinkende Torve, og stinkende Israeliter. Smalle, smudsige Gader, utallige
      Peermadsensgange, lurvede Broer, uanseelige Huse, faldefærdige gothiske Kirker, og
      en uophørlig Række af Kramboder, der ved hvert andet Skridt vaagne det
      Spørgsmaal: Hvo kiøber, hvor alle sælge? og en betydelig
      Pøbelvrimmel - ere de Gienstænde, i hvis stride
      Strøm den nye ankomne Reisendes Opmærksomhed henskylles. Den
      Følelse, herved opvækkes hos een, der ingen anden Hovedstad kiender, end
      Kiøbenhavn, er meget ubehagelig. Hamburg har, som blot Stad, alle en stor Byes
      Modbydeligheder, ingen af dens sandselige Tillokkelser. Hos os hviler Fodgiængerens
      Øie, efter at have  giennemilet
      Smaagaderne, paa Christiansborgs store, symmetriske, skiønne
      Steenmasse - ved Enden af de fleste større aander han en
      qvægende Luft paa Støttepladserne - næsten i alle
      forstrøes hans sandselige Lidelse eller Kiede ved Synet af en smagfuld Bygning
      - her, især i Midten af Byen, er ingen Trøst; man er og bliver
      i Hierusalem.Men man havde meget Uret, om man lod det staae ved dette løse Bekiendtskab med
      Hamburg. Man bør ikke bedømme en Mand efter hans blotte Udvortes
      - det samme gielder om en Stad. Den bitterste Skal giemmer ofte den
      sødeste Kierne. En Samling overalt af hundrede og ti tusinde
       Mennesker, sammenbundne til eet eeneste Statslegeme - fortiener
      nøiere Betragtning. Hvad der desuden selv ved første Øiekast
      indbyder dertil, er de overalt umiskiendelige Træk af politisk
       Tanke, og de ligesaa almindelige Yttringer af politisk Liv i
      dette æsthetisk-hæslige Ansigt.De tvende characteristiske Hovedtræk, som først faldt mig i
      Øinene, og lidt efter lidt saaledes fængslede min Opmærksomhed,
      at jeg glemte alt hvad der i Førstningen saa meget havde stødt mig
      - var Vindskibelighed og Munterhed. De
      sloge mig maaskee saa meget mere, da de af alle borgerlige Phoenomener hos os ere de
      sieldneste. Det være som det vil - da jeg skriver for Danske, gielder det
      relative positivt - næsten overalt, hvor jeg henvendte mit Blik,
      fastholdtes det af en usædvanlig Flittighed - og hvor denne hvilede, af en
      usædvanlig Jovialitet. Man arbeidede eller giorde sig tilgode - rigtig
      nok, som det forekom mig, begge Deele uden denne finere Smag og Delicatesse, hvormed Gratierne
      tilrunde deres Dyrkeres Arbeider og krydre deres Nydelser; men - tænkte
      jeg - Athenens første Huusguder vare og
      uhøvlede Klodse, og dens første Forlystelser ogsaa Æde- og
      Drikke-Gilder. Hvor man aldrig falder paa at arbeide, vil man aldrig komme til at arbeide
      skiønt, og hvor man aldrig begynder at nyde Livets første, vil man altid
      nægtes dets sidste Nydelser. Bedre at arbeide og svire, naar alt kommer til alt, end at sove og bede.Hamburg er i egentligste Forstand en blot Handelsstad, og bestaaer allene ved Handelen. Det
      er vanskeligt at bestemme, hvilken Green den skylder sin fornemste Næring
      - dens Vindskibelighed  omfatter alle.
      Beliggenheden er til denne Hensigt yderst fortreffelig. Elben, Alsteren
      og Billen, som deels omflyder, deels i mangfoldige Canaler
      giennemskiære den, drive dens Mølleværker, forskaffe den Vand,
      og lette dens Ind- og Udførsel. Dens Historie har megen Lighed med Lybecks, kun med
      den Forskiæl, at den har udholdt endnu flere Ulykker af Pest, Beleiringer,
      Oversvømmelser, Ildsvaader, indvortes og udvortes Uroligheder - og dog
      endnu mere er i Tiltagen end Aftagen. Ogsaa vil dens Velstand formodentlig endnu
      længe stige, da den drager al sin Vinding af fremmed Luxus. Dens Rigdom er, efter
      hvad jeg har hørt, temmelig fordeelt, en Følge af dens borgerlige
      Indretninger, Indbyggernes Speculations Aand og Lyst til overdaadig Adspredelse. For de
      fattige ere mangehaande deels forebyggende, deels lindrende Anstalter, som fortiene
      Opmærksomhed og Beundring. Hvad Pøbelen angaaer, da troer jeg at have
      bemærket nok til den almindelige Slutning, at den heller snyder end tigger. Hos os er dette virkelig omvendt. I
      øvrigt er Hamburg efter al Anseelse saa velhavende, som en
      Bye med 111000 Indvaanere kan være det.At den bestaaer ved sin Handel er begribeligt; men hvorved denne Handel bestaaer -
      da saa mange andre til deres Tid ligesaa betydelige Handelsstæder ere gangne til
      Grunde - hvoraf det kommer, at Hamburg trods alle de mægtige Rivaler, der
      paa alle Sider omgive den, og sikkerligen bestræbe sig for at hindre dens
      Væxt, bestandig blomstrer og voxer, dette lader sig udentvivl hverken forklare af
      dens heldige Beliggenhed eller af dens Borgeres Snildhed og Vindskibelighed allene, hvis man
      ikke søger Ænigmets Opløsning i dens udentvivl ypperlige
      Constitution. Dens Indretning synes at være et Mønster for en lille Stat
      - og adskilligt deri kunde maaskee med meget Held efterlignes af en
      større. Den har paa den kloge Middelvei mellem Aristocratie
      og Democratie saa megen politisk Friehed, troer jeg, som en Stat indtil
      videre, - medens virkelig Oplysning og sand Moralitet endnu er saa langt under
      Meridianen - kan og bør have. Denne viise Constitution er dens Palladium;
      den og intet andet skylder den sit Liv og sin Sundhed.Hamburg er ikke Musernes Tempel; den er deres Herberge, og Gratierne
       boe der ikke, de logere der. De
      ædlere Konster og  Videnskaber ville til
      evig Tid aldrig hiemme sig i en Stat, hvor alle, der ikke ere Kiøbmænd,
      ere - Kræmmere. Den vil kunne føde store Siele; men aldrig
      danne dem.Imidlertid erstattes Tabet af denne naturlige Interesse ved den kunstige, og den samme Aand, som bortskrækker Musernes Dyrkere
      fra denne Bye, trækker dem paa en vis Maade tilbage. Handelen har i Henseende til
      Videnskaberne en vis Tyngdekraft, der ligesaa meget tiltrækker, som
      bortstøder. Hamburg er i Følge denne Bevægelses Lov bleven
      Mødeplads for Europas Lærde, og saa at sige Musernes almindelige
      Vertshuus. Fra denne Side betragtet er den maaskee den interessanteste Bye, næst Rom
      og Paris, i Europa.Det hænder undertiden, at een og anden af Jordens egentlige Guder, der fremledte
      paa een eller anden Maade ved Mercurius tage ind i dette Herberge, leie
      sig Værelser der for bestandig. Iblandt disse straaler endnu med fordunklende Glands
      den evige Yngling Klopstock. Reimarus, Büsch, Ebeling i een,
       Schrøder og Madame Stark i en anden
      Constellation glimre noget høiere over Aftenhorizonten. Egentlig har jeg blandt
      disse og flere mærkværdige Personer, hvis Ophold saa meget
      forskiønner Hamburg, kun lært at kiende: Klopstock
      og Schrøder. Men hver af dem fortiente en Reise tvers over
      Jorden fra Syd - end sige fra Nordpolen. Klopstock"Homo est, nil humani a se alienum putat!"* Det
       er i een Linie det meest charakteristiske, jeg veed at sige om denne Germaniens Homer - det er Hovedtrækket i hans hele
       Væsen, den herskende Følelse, som igiennemstrømmer Hiertet
       ved hans Underholdning, og Resultatet hvormed Forstanden forlader hans personlige Omgang.Saa kiendelig den øverste Himmel er i hans Digte, saa ganske fremlyser det beste
       af Jorden i hans Væsen. Klopstock lever, som * Det er et Menneske;
        alt menneskeligt ligger ham paa Hiertet. Mand, aldeles paa Jorden - som Digter er
       han paa hin Side Uranus. Hans Siel er opstanden før hans
       Legeme døde. Det simpleste Menneske er den meest poetiske Sanger.Heraf reiser sig den besynderlige Blanding af Majestæt og Barnagtighed
       - af Selsomhed og Sædvanlighed i hans Træk, Anstand og
       Gebærder, som giør det næsten umueligt, at afgiøre
       om der er meer naivt end høitideligt, meer barnligt end helteligt i hans
       Væsen. Han synes ikke mindre skikket til Anførselen af en Hoben
       Rollinger i Gimmerom paa en Juleaften, end til Rollen i Spidsen af Frankerigs Frieheds Helte.
       Hans Arbeide er disses, og hans Hvile hines.Hans øvrige personlige Særkiender vil jeg ikke stykkeviis opregne og
       giennemgaae. Forfatteren af Commentaren over Klopstock har til aldeles Tilfredsstillelse
       betaget mig og enhver anden denne Umage. Jeg kan kun bekræfte hvad han allerede har
       sagt, og vover blot at tilføie dette. I et Selskab, hvor man sammenlignede
       adskillige mærkværdige Personer med Blomstre, fandt een af de vittigste
       Damer, jeg kiender, Overeenstemmelse imellem Forfatteren af Messiaden og en Reseda - jeg vilde efter tusinde valgte og forkastede Billeder paa hans
       Person tilsidst beholde dette. Som Duften af denne Blomst, saa reen, ætherisk,
       uskyldig, blid og stille høitidelig er Aanden i hans Sange, som dens Blust og
       Blade, saa simpelt, glimmerløst og beskedent er hans Udvortes. Det Hele er
       Apollonisk Majestæt indhyllet i barnlig Fortroelighed.Med hvilken ungdommelig Interesse taler han om alt, hvorpaa man falder i Samtale med ham,
       fra de sammenkaldte Stænder i Frankrig til det skiønne Par
       Stigbøiler han har faaet for kort Tid siden! Hans Siel hæver sig med
       samme Fyrighed i hin Forestilling til Udsigt over Friehed paa Despotismens Ruiner, som hans
       Krop i disse paa Ryggen af det modige Dyr, hvorpaa han galopperer over Alsterens Sletter. Det
       sidste er ham Symbol paa det første - og saaledes er ham intet egentlig
       nedrigt eller foragteligt; da hans Aand i det allerubetydeligste Træsnit paa Jorden
       gienkiender Træk af Original-Maleriet i Himmelen. Det eeneste, hvorom han ikke
       synes gierne at tale, er Penge - i den Forstand, hvori de fleste med saa megen
       Interesse tale derom - det lader som om han enten aldrig ret havde seet sligt,
       eller,  som om der endnu manglede ham et Symbol i
       Aandernes Rige paa denne Jordmaterie.Han har endnu trods sin høie Alder et temmelig skarpt Syn. I hans yngre Dage,
       sagde han mig, levede han næsten bestandig imellem Blinde. Han smilte, da jeg udlod
       mig med det Haab, at han dog selv endnu vilde miste sit Syn før han
       døde: "det er utilladeligt, sagde jeg, at giøre Undtagelse
       fra visse Regler - Klopstock bør engang
       være blind saa vel som Homer og Milton" - "Jeg kan trøste Dem
       med", tilhviskede han mig, "at jeg virkelig i de sidste Aar har
       fornummet en vis Aftagen, og ofte havt Møie med at skille en Krage fra en Skade i
       en vis Frastand."Hans Øre er overmaade lyt, og opsnapper hver Stavelse man frembringer. Hans
       Tilhørere behøve og denne Egenskab, som han synes at
       forudsætte; thi hans Udtryk er overordentlig afvexlet og hans Tale løber
       ikke allene giennem alle Toner; men giennem alle indtil de svageste Lyd, saa at man i
       Begyndelsen troer ham tie, naar han endnu taler, og efter længere Omgang
       hører ham tale endnu naar han tier. Saaledes er og hans Deklamation. Men da hans
       høieste Forte ikke overstiger et andet Menneskes Piano, maa man have en usædvanlig fiin Øretromme for
       at mærke Slagene i hans Pianissimo. Jeg hørte ham
       engang forelæse een af sine Oder i et Selskab, hvor alle
       Tilstædeværende havde leiret sig i en Ellipse omkring ham. Jeg var
       lykkeligviis i Perihelio, og hørte paa denne Maade omtrent
       hver tredie Linie - men adskillige af dem i Aphelio
       forsikkrede mig, at de ikke havde hørt een eeneste. Det falder ham ikke ind at
       tvivle paa, man jo hører hvad han hører selv, og han frygter meer for
       at overdøve end for at undgaae Øret. Det er ham meer om Modulationens
       Rigtighed og Fiinhed at giøre, end om dens Styrke - og han vilde have
       Ret, hvis alle hørte Græsset groe med den Tydelighed, som han selv.Han taler fornemmelig med Begeistring om store Anførere, Grækernes,
       Romernes og de gamle Nordiske Folkeslags Bedrifter, alle energiske især
       Republikanske Foretagender, og frem for alt, om Ypperligheden af det Sprog, som han i
       egentligste Forstand kan kalde sit. Om alt andet taler han med Vennens, eller Barnets, om
       dette med Faderens Deltagelse. For nærværende Tid er Revolutionen i Frankrig hans Siels anden Messiade.  Og har det første af disse Vehikler hævet hans
       Aand til Himlens, saa hæver dette nærværende den med ikke
       mindre gloende Forspand til Jordens Himmel, den ikke blot alle Muser og Engle, men alle
       Prosaister og Mennesker hellige Friehed. Neppe nævner man Gallien, før hans Ansigt ved den blotte Lyd forklares, som om det
       gienstraalte Friehedens Morgenrøde. Aviserne ere blevne ham interessantere end
       Thycydides, Plutark og Tacitus - hans Alder er bleven muntrere end hans Ungdom.
       - Den vaagnende Friehed har vakt ham til et nyt Liv - og friskere, end
       han i lang Tid har været, synes han, selv en dalende Stierne, at standse i sit Livs
       Aften, for heel at beskue Herligheden af denne Sæls Opgang.Men aldrig bliver Klopstock varmere i Samtale, aldrig spille hans
       Øine mere levende, aldrig afvexle hans Miner og Gebærder med
       større Betydenhed, end naar den Persons Interesse, han taler med, er paa Bane.
       Klager man sig af en Hendelse midt i den interessanteste Samtale - lader man et Ord
       falde om mindste Lidelse eller Uleilighed, strax er hans hele Opmærksomhed henvendt
       derpaa; han giver Raad, han foreslaaer Midler, han deeltager - og alt dette med en
       saa ubeskrivelig Omhyggelighed og Inderlighed, som om det var ham det allervigtigste; og det
       er ham virkelig det allervigtigste i det Øieblik. Aldrig har jeg hørt
       ham fremkomme ved saadan Leilighed med et almindeligt Trøstsprog - med
       et "det gaaer nok over igien!" eller "ja! hvad skal man
       giøre?" Han er ganske i den Lidendes Forfatning, den være saa
       ubetydelig for Resten, som den vil - og denne Deeltagelse er ikke søgt,
       ikke fremkunstlet eller tilvant Høflighed, men Natur - hvorfor han og,
       trods det ophøiede og ligesom bydende der fremstraaler i hans Væsen, indskyder mere Tillid og Fortrolighed
       end noget andet Menneske.Klopstocks egentlige Udvortes er simpelt og i fuldkommen Hvile
       næsten almindeligt. I hans Øie straaler meer
       Uskyldighed og himmelsk Fromhed, end Digterkraft og hvad man egentlig kalder Genie. Desto
       meer overordentligt er der i hans Gebærder - og hans Gang især
       er i høieste Grad original charakteristisk. Hans Miner forraade kiendeligen
       Gratiernes hemmelige Dannelse. Men alt dette tilhobe er imidlertid saa fiint, saa let
       henaandet over hans Væsen, at der behøves meer end almindelige  Blik for strax at opdage det i en simpel lidt
       gammeldags Dragt og under en almindelig Pidskeparyk. Den stærke Brug af
       Røg- og Snuustobak giver hans blot physiske Tilværelse mere Lighed med
       en fortørret end med en frisk Reseda. Hans Smil er ubeskrivelig behageligt; men
       uagtet deri blander sig en ikke ubetydelig Deel ironisk Skielmerie, er det dog mere Jomfruens
       end Mandens. Hans Latter er den sidstes Smiil.Han lever - til Ære for vor Danske Regiering og Markgreven af Baaden,
       uden Næringssorg, i tarvelig Beqvemmelighed - har en artig lille Have
       tæt uden for Byen, holder en Ridehest, og kan imellemstunder uden at lide derunder
       deele sit Brød og sin Viin med et Par gode Venner. Det er et besynderligt Indfald
       af Skiebnen - en Undtagelse, som har faae Mager - og jeg begriber endnu
       ikke hvorledes det gaaer til, at dette virkelig forholder sig saa. En Digter - og
       upaatvivlelig sin Tidsalders største Digter - en Digter af uberegnelige
       Fortienester, en Digter, som har ofret Religion, Friehed, Kierlighed og Uskyld sine Sange,
       som ved at danne sit Sprog, og i dets yndigere Former sine Læseres Hoveder og
       Hierter, saa virksom har biedraget til Menneskehedens Forædling - en
       Mand, kort, som har nyttet og glædet saa mange Tusinde, nytter og glæder
       tusinde, og som længe vil vedblive at nytte og glæde titusinde Gange
       tusinde, uden nogensinde at have skadet een eeneste - har sit Udkomme, lever uden
       Gield, uden Frygt for at døe Digterdøden! Det er ubegribeligt! Skulde
       den Tid virkelig nærme sig, da en saadan Mand i deres Øine, paa hvis
       Naade alle Adel - og Guld-arveløses physiske Liv beroe, vinder Kokkens
       og Kammertienerens Værd? Skulde en Digter i vort philosophiske Aarhundrede virkelig
       kunne opsvinge sig til disses Rang og Agtelse i Staten? Skulde hans Liv være bleven
       Politiken ligesaa vigtigt, som den krybende Skurks... Sandelig! vort Aarhundrede fortiener da
       virkelig Navn af - det poetiske. Homer, Cervantes, Milton,
       og et halvhundrede andre deslige arme Stympere, vilde, om de kunde slaae Øinene op
       af Graven, græde af Glæde over at see det!I Selskab med den ældre Doctor Mumsen kom Cramer og jeg fra Poppenbüttel til Hamburg, hvor vi toge ind i
        Stadt Coppenhagen - et Vertshuus, som jeg og forrige Gang
       valgte af lutter  Patriotismus, blot for Navnets
       Skyld. Cramer gik ud om Formiddagen derpaa, og jeg satte mig til at
       skrive. Jeg sad fordybet i en nye Afhandling pro loco, med
       Næsen nedbøiet mod de Blæktanker herover, der efterhaanden
       flød af Pennen paa Papiret, som for at lugte om der virkelig var noget i dem
       - da en Lyd, som Lyden af en Seraphs sammenslagne Vinger vakte min Siel af sin
       Drøm paa Stolen. Jeg dreiede Hovedet pludselig om paa Skuldrene - og
       see! Klopstock stod bag mig, smilende som en tredsindstyveaarig
       Cherub, for ikke at bruge Seraph nok engang. Han saae endnu friskere og muntrere ud, end da
       jeg saae ham forrige Gang for to Aar siden. Han indbød mig til en Spadseregang med
       sig i Haven - og vi gik ned. Det varede ikke længe før Cramer kom til [...]Vi fornøiede os over Klopstocks raske Befindende. Med en
       slags Triumf fortalte han os, at han især i dette sidste Aar havde lidt af Gigt;
       men (lagde han til med mageløs Høihed) aldrig har den endnu aftvunget
       mig et Skrig eller blot et Suk - kun, naar den slog op i Maven, nødte
       den mig, at bide Tænderne sammen. Samtalen snoede sig hen til den politiske
       Forkiølelses Gigt, Danmark synes at have paadraget sig i Polskdandsen med Sverrig
       og Rusland. Den falske Don Quixotte, sagde han, gad han for længe siden ikke mere
       tænkt paa, end sige tale om - og Herskerinden... men -
       Frankerig! "Veed De, at jeg har giort to nye Oder i denne Anledning: Ludvig der Grøssere og Les Etats
        généraux?" "Vi vare begierlige efter at see
       dem. I Lysthuset foresagde han os den sidste, som jeg lod mig forlyde med, jeg havde Lyst til
       at oversætte, udenad." [...]Han fortalte os, at Rochefoucauld havde givet sig megen Umage for at oversætte
       den paa Fransk; men det havde ikke ret villet lykkes ham; og sandelig! Herr Rochefoucauld er
       at undskylde. Klopstocks Oder lader sig ikke opløse i Talemaader. Det franske
       Sprog er af alle det fattigste paa poetiske Udtryk - af alle det rigeste paa
       rhetoriske Vendinger. Med det Tydske gielder dette omvendt. Frankrig
       har Taler og ingen Digte.* Tydskland* Det forstaaer sig at jeg her ved Digte blot
        forstaaer Digte i strængeste Forstand, episke og lyriske Digte. De uegentliere
        Digte: Rimede Fortællinger, Fabler, Læredigte, nyemodens Epigrammer, o.
        s. v. have hiemme i Frankrig. har Digte og - i det mindste hidindtil
       - ingen Taler. Forgieves forsøger den germaniske Muse, at nedlade sig
       til den simple Lethed i hins fortreffelige Memoires, og omsonst bestræber den
       galliske sig for at naae den høie Flugt i dennes lyriske Sange. Der findes neppe i
       Musernes hele Kunstkabinet to hinanden saa aldeles modsadte Arbeider, som Klopstocks Messias og Voltaires Henriade. Aanden i hin er en
       himmelfarende Ørn, som taber sig af Syne i Soelstraalerne over Skyerne; Aanden i
       denne en And, som pladsker i Gadekiæret. Den første toner som en Nattergal, den anden snakker som en Skade. Det er
       ikke blot den særegne Forskiællighed af deres Forfatteres Genier, men
       Contrasten af deres Sprogs hinanden aldeles modsatte Naturer, som volder, at man
       læser det eene med Moerskab, og synger det andet i Henrykkelse.Mit Modersmaals Genius har saa meget af det Franske Sprogs flydende Lethed og af det
       Tydskes vældige Kraft, at man skulde troe samme et Foster af begges Forening. Dette
       høistlykkelige Sprogs egentlige Natur-Sphære er i et omvendt Forhold til
       Kredsens Omfang, det tales i. Det danske Sprog i Danmark er, fra denne
       Synspunkt betragtet, en Meridian inden for en Polarkreds, en større Cirkel i en
       mindre. Uden at have al det Franskes Lethed og al det Tydskes Kraft, besidder det nok af
       begge for i Oversættelser, eller Efterligninger, at berige sit Folk med begges
       Velsignelser.Klopstock har lært saa meget Dansk, at han til
       Nød kan forstaae det lidet, han læser i dette Sprog; men da han sielden
       har denne Øvelse, og siden Ewalds Tid intet dansk Digt er
       kommet ham for Øie eller Øre, kiender han i Grunden overmaade lidet til
       vor Litteratur. Jeg fortsatte, hvad Professor Cramer havde begyndt, at
       give ham et almindeligt Begreb om dens nærværende blomstrende Parnas. Han
       talte med Beundring og Varme om Ewald, som han i egentligste Forstand
       aflokkede den fortreffelige Rolf Krage; men vor Prams, vor Rahbeks og vor Todes
       Fortienester vare ham fast aldeles ubekiendte. Jeg nægter ikke at denne
       Omstændighed jo vakte adskillige Betragtninger i mit Baghoved, som havde kunnet
       stemt mig i ærgerligt Lune mod enhver anden end mod den yderst
       elskværdige Klopstock. Saaledes forekommer det mig, for
       Exempel, underligt, for ikke at sige  ubilligt, at
        Klopstock, der fornemmelig lever af Danmark, ikke paa mindste Maade
       lever enten i eller for dette Land. Han lever
       ikke i Danmark; thi intet Sted paa Jorden, trods al udvortes Anseelse, ligger mindre i dette
       Land end netop Hamburg - hvorfor jeg ogsaa bestandig kalder
       denne Hamstad Burg, og ikke Borg. Af alle
       Betingelser ved Pensioner til Fremmede forekommer mig ingen
       naturligere end den, at de (hvis visse Tilfælde ikke giøre det enten
       umueligt, eller unyttigt) forbindes til at opholde dem der, hvor deres Brød voxer.
       Cosmopolitismus er en skiøn Sag; men den har sine Grændser; den
       bør endnu hverken være almindelig eller uindskrænket; mindst
       ere Regieringer forbundne til dens Overdrivelse. Nu er det vist, at
        Klopstock i Kiøbenhavn ikke kunde leve med det Udkomme,
       som er tilstrækkeligt i Hamburg, og for saa vidt er intet billigere end hin
       Tilladelse; men endnu politiskere, endnu regieringsværdigere, og endnu billigere
       havde det maaskee været, at forstørre Pensionen, og derved
       tilfredsstille alle Fordringer.At leve i et Land, som fortærende Medlem, er nu rigtig nok ikke nær saa
       magtpaaliggende, som at leve for det hvor det ogsaa er, som virkende Person. Arbeidede kun
       flere for Danmark, vilde man let trøste sig over, at ikke flere spise deri
       - og een Æder meer eller mindre er i Grunden ikke værd at tale
       om. Men Klopstock arbeider ikke heller for os, undtagen for saa vidt
       han arbeider eller har arbeidet for hele Verden - en Fortieneste, som Gud veed hvor
       mange Digtere dele med ham, der dog ingen Pension have af de saa kaldte Tvillingrigers Krone.
       Der er Homer og Virgil, for Exempel, i den
       gamle - Cervantes, Shakespear, Milton og Wieland i den nyere Historie, der uagtet de have havt vel saa megen verdsens Indflydelse paa den Danske Litteratur, dog, saa vidt jeg veed, ikke have havt
       eller have een eeneste Skilling af Nationen*. Havde Klopstock
       udarbeidet eet eeneste Æmne af den Danske Historie, havde han foreviget hin eller
       denne Tildragelse deraf blot i en Ode - vilde man intet savne i denne Henseende;
       men omsonst leder man i alle hans udødelige Værker om Spor af egentlig
       Dansk Begeistring; thi * Af Nationen? Hvad har Nationen hermed at
        giøre? det er jo en Hofsag! Jeg beder om Forladelse, Herr Kammerherre! hvad Elegien Rotschilds Gräber angaaer, da
       røber Titelen noksom dens hele Udenlandskhed.Med alt det er og bliver det en Sag, som giør mit Fødeland og dets
       Regiering Ære, at Tydsklands Homer skylder det sit Udkomme.
       Ogsaa føler den i alle Henseender værdige Mand dette med inderlig og
       varm Taknemmelighed. Enhver Dansk maa læse denne Følelse i den
       forekommende faderlige eller broderlige Venlighed, hvormed han modtages i hans Huus, som eet
       af de der kiæreste Phoenomener. "Hvi har De ladet Dem melde,"
       spurgde han mig, da jeg første Gang besøgte ham, "som om jeg
       var fremmed? Man behøver blot at være Dansk, for uanmeldet til alle
       Tider at være mig usigelig velkommen. Veed De ikke at jeg har hiemme i
       Danmark?" - Vee det virkelig udanske Hierte, som kiender Klopstock uden at fryde sig over Maaden, han har sit Udkomme paa, og vee
       den virkelig udanske Skribent som ikke takker Regieringen derfor, som om den var
       skiænket ham selv dobbelt! [...]Mange behagelige Timer har jeg tilbragt i denne store Digters og eiegode Mands moersomme
       Selskab; men ingen behageligere end de til Hest, naar han paa Ryggen af sin Harald Haarfager overlod sig til sin hele ungdommelige Munterhed. Ofte blev imidlertid
       min Fornøielse afbrudt af Angst, da han rider med en mageløs
       Forvovenhed, og hans Hest gemeenlig er saa vælig, at den hvert Øieblik
       truer at afkaste sin poetiske Rytter. Paa sit Studerekammer, hvor han tilbringer hele
       Formiddagen, er han bestandig indhyllet i Støv af Snuus- og Skyer af
       Røgtobak. Det er uvist, hvori han meest excellerer, i Heltedigten, Riden,
       Skøiteløben, eller Tobaksbrugen. Theatret i HamburgKort før Klopstock kom, havde man bragt mig
       Skuespil-Plakaten. Hvad lignede min Glæde, da jeg derpaa saae - Kong Lear! Jeg sprang op i Henrykkelse, som jeg sad paa Stolen, og
       væltede det før omtalte Tankehorn. Kong Lear!
        Melpomenes, Shakespear's, Schrøders Mesterstykke! Kong
        Lear! Polarstiernen, Enden og Yderligheden for alle mine theatralske
       Forestillings-Ønsker!  Jeg havde paa Veien hertil
       aftalt med Cramer, at bønfalde Schrøder om at opføre dette Stykke engang imedens vi vare her
       - og nu - strax paa den første Dag -
       tilbød den venlige Skiebne os det af sig selv. Sandelig! det var meer end man
       kunde forlange.Klopstock tog Afskeed, og vi dandsede meer end gik ned igiennem den
       korte, mørke Peermadsensgang som fører til Skuespilhuset. Vi toge ved
       Indgangen Billetter af en Kone, som vi ombyttede hos en Mand, og afgave til en Dreng
       - en saare omhyggelig Controll, som syntes at bestyrke min Mening om
       Forskiællen paa den hamborgske og den Kiøbenhavnske
       Pøbelcharakter.Man spilte Symphonier af Stegmann; men vante til det Kiøbenhavnske Orchester,
       kunde vi neppe udholde at høre Musiken. Vi anstilte i dets Sted Betragtninger over
       det Smule Publicum, for hvis Domstoel Tragediens Muse nu skulde fremtræde i sin
       hele Pomp. I Hamburg sidde Cavallerer og Damer iblandt hinanden paa Parterret, de
       første med Hattene bestandig paa, de sidste med Vifterne i bestandig
       Bevægelse Det nærværende Parterre-Publikum bestod efter Ewalds Udtryk"af Os""og af - Couleur de Louer"hvori der blandte sig et Par Officerer, som havde al Anseelse af brutale
        Klappere - og endeel Fruentimmere, hvoraf nogle havde saa megen Lighed i
       Anstand, Fagter og Lader med Lisetter, som den brutalste Klapper kunde forlange.
       Forhænget gik op. De første Scener skruede blot Længselen
       efter at see Hovedpersonen. Endelig kom han frem - Kong LearMaaden, han kom ind paa, hans blotte Gestalt, hans Ansigt, hans Gang opvakte allerede den
       kildrende Gysen hos mig, som Naturen i Konstens Arme aldrig mangler at fremtrylle. Og nu hans
       Tone, hans Foredrag, hans Hoved- og Armbevægelser, hans Minespil - den
       Sandhed, hvormed hans Stemme, Øine, Hænder og Fødder sagde
       hver Replik! Mage til dette har jeg aldrig seet, og 
       faaer jeg aldrig mere at see, før jeg engang igien seer - Schrøder, som Kong Lear.Jeg har læst og atter læst, giennemfølt og
       giennemtænkt, skattet, beundret og tilbedet den guddommelige Shakespear; jeg har erkiendt i hans majestætiske Genius Digternes Konge,
       Phantasiens Fyrste; men aldrig har jeg kiendt hans hele Værd, før ved
       denne Leilighed.Det var Skuespilkunstens Mesterstykke fremført i Skuespillerkunstens Triumph!
       Den menneskelige Natur i dens Allerinderste hengiven til Nydelse for Fornuften og
       Følelsen i Smagens Ideal; en menneskelig Handling, med Aarsag og Virkning, stod
       der saa at sige levende for Tilskuernes Øine, og hans tryllede Hierte beundrede
       det synlige Forsyn, i hver dens mindste Bevægelse. [...]Neppe kan der gives nogen høiere Grad af Forstandens og Følelsens
       harmoniske Tilfredsstillelse, af egentlig menneskelig Forlystelse, end
       den jeg nød under den mageløse Opførelse af dette yderst
       fortreffelige Sørgespil. Min Henrykkelse var saa stor, at jeg er
       tilbøielig til at troe, den hverken kunde have steget høiere, eller
       varet længere, uden at tabe.Men hvad var det da egentlig, som frembragte denne overvættes Virkning paa mit
       Hoved og Hierte? Hvad var det især, som hævede min Nydelse af denne
       Forestilling saa uendelig over alt lignende, hvad jeg nogensinde har nydt ved Musernes
       Høitidstaffel?Tre særskildte Hovedkilder samlede sig til denne mægtige
       Vellyststrøm: Stykkets eget fortrinlige Værd for alle de Skuespils jeg
       har seet, og næsten for alle dem, jeg kiender - Hoved-Rollens
       mageløse ypperlige Udførelse, eller Schrøders uforlignelige Mesterspil - og Harmonien i det Hele, den
       vor Skueplads endnu aldeles feilende Forbindelse af dramatiske Dele til et Dramatiskt Ganske.Kong Lear er, i mine Tanker, Shakespears,
       altsaa Jordens mesterligste Tragedie. Digteren synes i dette
       mønsterskiønne Stykke at have udtømt hele Melpomenes hiertegribende, truende, skrækkende, rørende Trolddom.
       I intet mig bekiendt Skuespil findes saa aldeles alt samlet, hvad der opvækker
       Nysgierrigheden, anspænder Forventningen, vedligeholder Opmærksomheden,
       og i stedse tiltagende Interesse hvirvler Gemyttet af een Lidenskab  i en anden. Hovedpersonen er maaskee den uden Undtagelse hidtil
       interessanteste, man kan tænke sig som Middelpunkt hvorom alt dreier sig, hvortil
       alt, indtil de yderste Biting, samler sig i et heroisk-tragisk Drama: en ulykkelig med sin
       egen svage, med sin Families utaknemmelige og med Elementernes oprørte Natur
       kiempende Konge. Hans tragiske Character er i næsten alle muelige tragiske
       Situationer omringet af lutter tragiske Tilfælde. I hans eene Tilstand skildres
       alle Fyrstens, Faderens, Menneskets ynkværdigste Lidelser. En anden Laocoon indvikles han ved hver Bevægelse meer og meer i sine
       Qvalers Slangeknuder; og ak! det er ikke hans Børn, som deele blot, men, som volde
       hans Smerte. Alle de andre Characterer og Forfatninger i Dramet, indtil de meest episodiske,
       saa mangfoldige og stærke deres giensidige Contraster ere, tiene blot til at
       sætte hans i et stærkere Lys. - De ere alle saa
       nødvendige, som Børnene i hin beundringsværdige Gruppe. Til
       Udvikling af de mangfoldige enkelte Skiønheder, de nye og stærke Tanker,
       de end nyere og stærkere Udtryk, de livagtige Malerier, levende Vittigheder og
       skarpsindige Bemærkninger, der ligesom giennemlyne Stykkets høitidelige
       Nat, fordredes et eget Værk af tredobbelt Størrelse. Det hele er fra
       Begyndelsen til Enden Naturen i Oprør. Gemyttet seer det
       ikke, hører det ikke; men er midt deri, en Bold for Angest, Uvillie, Medynk,
       Raserie, Haab og Fortvivlelse.I faae Stykker er Hoved-Rollen saa aldeles den vigtigste, som i Kong
        Lear: med dens Udførelse maa det staae eller falde. Spiltes alle de
       øvrige til yderste Fuldkommenhed, og denne blot maadelig, vilde man neppe udholde
       at see det til Enden* derimod troer jeg, at den allene spilt, som Tydsklands Garrick spiller den, vilde, hvis endog de andre bleve givne af blotte
       Statister, fængsle Tilskueren. Den er Maanen paa Forestillingens Nat-Himmel; i dens
       fulde Glands er Stiernernes Lys fast overflødigt, uden den, unyttigt.Jeg tvivler paa, at Skuespillerkunsten har nogensinde havt, har, eller kan have noget
       fuldkomnere at opvise end Schrøders Udførelse af
       denne Rolle. Gestalt, Aasyn og Stemme har Naturen * Af denne Aarsag kan det
        ingenlunde giøre Lykke paa vor Kiøbenhavnske Skueplads. allerede skiænket ham til den i saa
       høi Grad, at man i Idealet Lear umuelig kan indbilde sig
       samme anderledes - og den Anvendelse, hans Konstflid fra Begyndelsen til Enden
       giør af denne heldige Figur, dette heldige Ansigt og dette lykkelige Organ, er
       Critikens, Theoriens og Øvelsens Triumph. Det er mig umueligt at anføre
       Exempler herpaa, og antegne de Steder, hvori det rigtigste Foredrag, den naturligste
       Bevægelse, og de meest overbevisende Gebærder foreente sig i den
       smagfuldeste Samklang, for ikke blot at udtrykke, men forskiønne Rollen
       - jeg maatte anføre den heel, og udskrive alle Replikerne. [...]Mine Taarer strømmede uophørlig i fuldeste Beundring. Og dog troede
       jeg intet Øieblik at see Schrøder, saa aldeles
       leed jeg med Lear! Forunderlige tredoppelte Gemytsforfatning
       - Smerte, Fryd og Beundring! Hvor usigelig ophøies vort Væsen
       i denne Nydelse! Mennesket er maaskee aldrig mere Menneske, end medens denne Tilstand varer.I denne Ruus gik jeg, da Forhænget var nedfaldet, med Cramer op paa Theatret ind i Schrøders Pudsværelse, hvor vi fandt
       Kongen og Prindsessen i Begreb med at nedlægge deres Værdigheder. Men den
       første beholdt endnu i mit fortryllede Øie saa aldeles sin, trods den
       blotte Mansketskiorte og Velkomst-Complimenterne, at jeg intet Øieblik tvivlede
       paa, jeg jo stod for Kong Lear i Engelland - af hvilken
       Aarsag jeg bukkede mig urimelig dybt til Jorden for ham, og gik efter tre Minuters
       Forløb, i hvilke han indbød os til at spise hos sig, baglends bort
       igien, uden at have været i Stand til at fremføre eet Ord.[...] Havde jeg endog ikke seet meer end denne eene Forestilling af Kong
        Lear, nødtes jeg til at bekiende, at alt hvad jeg af dramatisk Kunst
       hidindtil havde seet, var i Sammenligning dermed - hvad Voltaire er imod Shakespear. HamburgDen 11. Junii.Vi spiste i Gaar til Middag hos Schrøder. Han boer
       overmaade smukt, i eet af de skiønneste, og smagfuldest indrettede Huse i Hamburg
       paa Bredden af Alsterbækkenet, hvor han fra sine Værelser og sin lille
       nydelige Have har en glimrende Udsigt over  den
       skiønneste Deel af Byen. Græsk Eleganz udmærkede Husets
       udvortes og indvortes Beskaffenhed, og Romersk Urbanitet Huusherrens Levemaade. Hans Kone,
       der som Cordelia intet Indtryk havde giort paa min Phantasie
       - thi hele Virkningen af denne Rolle tilhørte aldeles Shakespear - indtog ganske mit Hierte, som Madame
        Schrøder. Hendes egentlige, og maaskee eeneste Rolle er Konens,
       Huusmoderens, og Vertindens - uden for Skuepladsen. Hun vandt meer end hun tabte
       ved denne Bemærkning i min Agtelse. En god Huusmoders Rang er uendelig
       ophøiet over en ypperlig Skuespillerindes; thi det er dog upaatvivlelig mere
       magtpaaliggende at opfylde de fuldkomne Pligter for Alvor, end at opfylde de ufuldkomne for
       Spøg. Men hvi spiller hun da? For hendes Mands Skyld! Men hvi lader han hende
       spille? Fordi hans Kierlighed udentvivl giør ham blind for hendes Naturmangler.
       Paa denne Maade kan jeg allene opløse det Problem, hvi den smagfulde
       kunstforstandige Schrøder ofte giver sin Kone hendes Evne
       langt overstigende Roller.Om Eftermiddagen fulgtes vi ad til Comedien og saae Beau-marchais
        Eugenie. Men naar man har seet Frue Baronesse Krudener spille
       denne Rolle, erindrer man intet andet. Jeg kan ikke tænke mig Eugenie under nogen anden Gestalt - jeg drømte mig tilbage i
       Kiøbenhavn under Opførelsen - og saae bestandig Eugenie uden at see paa Stykket.Aftenen tilbragte vi meget behageligen atter hos Hamburgs Garrick.
       Han udlod sig med sin Misfornøielse, der ofte gaaer til Græmmelse, over
       hans møisomme, kiedefulde, utaknemmelige Post, en Omstændighed, der ikke
       lidet forundrede mig. Af alle tænkelige Bestillinger sagde han, er kun een
       ubehageligere end den, at være Skuespiller - den
       nemlig, at være Skuespil-Director; at være begge
       Dele i een Person overgaaer næsten al menneskelig Taalmodighed - hvis
       Byrden ikke lettes ved rigeligt Udkomme og opmuntrende Hæder. Men, sagde jeg, den
       kildrende Følelse af sit Kunstnerværd, den Tilfredshed, som altid er
       forbunden med overvundne Vanskeligheder, med lykket og til Mesterværk fuldendt
       Arbeid, og endelig Arbeidet selv, ipse voluptas*, skulde alt dette ikke i det mindste opveie de dermed * - der selv er Lyst. forbundne Ubehageligheder? og gives der vel nogen
       Kunstflid i Verden, som mere umiddelbar lønner sig selv, end Skuespillerens? Min
       Forundring blev Studsen, da han forsikkrede mig, at hans Spil var saa langt fra at
       være forbunden med Lyst, at han tvertimod, hvad den Følelse, som
       ledsagede det, angik, ligesaa gierne vilde høvle, smede, eller lære
       Børn ABC, som forestille Kong Lear, eller spille nogen
       anden af de ham kiæreste Roller. De er altsaa, igientog jeg, ikke Kong Lear selv imedens De er paa Skuepladsen, ikke selv skuffet i det De skuffer alle
       andre? - Troer De, svarte han, at det vilde lykkes mig, at faae Tilskueren til at
       glemme Schrøder hvis jeg et Øieblik selv var Lear - eller
       indbilde dem, at de see Kong Lear, hvis jeg noget Øieblik glemte
       Schrøder? - De er altsaa under Spillet bestandig kold? - Saa
       kold, at jeg imellem Scenerne og Acterne spiller Directeurens Rolle, som om jeg bestandig
       havde staaet i Coulisserne. Min Varme er physisk og ikke aandelig, det er
       Anstrængelsens og ikke Begeistringens. - Sandelig! sagde jeg, jeg havde
       ikke troet, at der var en saadan Lighed imellem at giøre
       Vers og skuespille. Rigtig nok kiender jeg intet koldere,
       tørrere Slidarbeide end det første; men deels havde jeg troet, at det
       sidste, formedelst den dermed forbundne sandselige Bevægelse, maatte være
       af en anden Beskaffenhed, deels, at der manglede mig til hin Arbeidet ledsagende Lyst kun
       Evnen til at arbeide mesterlig. Versemageren træller, kun
        Digteren leger, tænkte jeg. Min eeneste Trøst,
       naar jeg hørte tale om den Henrykkelse, hvormed den ægte Begeistring
       henhvirvler Poeten midt under sit Arbeide ved Praasen under Lofttaget mellem Muser og Gratier
       paa elysiske Enge, i Paphiske Lunde, ja selv Gud veed hvormange Siriusmile hen iblandt
       Himlens yderste Stierner; og jeg i slige Omstændigheder fornam saa lidet af alt
       dette, at Musene tvertimod ofte foruroligede mig med deres Kraslen og Piben, medens
       Fødderne frøs paa det kolde Gulv, og alle de Stierner jeg opdagede,
       vare de, jeg af og til selv tegnede paa Papiret over hver nye Strophe; min eeneste
       Trøst i denne ydmygende Sammenligning var en Anecdote, man fortalte mig om Lessing, der engang skal have sagt, at hans varmeste Scene har kostet ham
       den største Kulde. - Hvad Skuespillen angaaer, sagde Schrøder, da troer jeg virkelig egen Kulde i høieste Grad
       nødvendig for at  vedligeholde andres
       Varme. Skuespilleren maae, for altid at glemmes, aldrig glemme sig, og denne kolde,
       strænge, critiske Opmærksomhed er Labor; men
       sandelig intet mindre end Voluptas.Samtalen blev meer og meer underholdende. Schrøder taler
       med megen Bestemthed og Fynd, hans Kone med megen Finhed og Lethed. Vi bleve eenige om, at
       Sententsen: Labor ipse Voluptas i den Forstand, hvori den almindelig
       tages, kan anvendes paa ethvert Arbeide, kun ikke paa Kunstnerens.Schrøder er altsaa ikke Skuespiller af
       Tilbøielighed, og spiller ikke con amore. Det er imidlertid
       den ypperste Skuespiller i Europa - hvorledes hænger dette sammen med
       hint almindelige Mundheld: Det er Lysten, som driver Værket?For at forklare dette, maa man see lidt dybere i dette Ordsprogs Mening, end vel almindelig
       sees. Uagtet Schrøder spiller med Ulyst, vil man dog komme efter, naar man har
       fundet Ordsprogets rette Forstand, at det kan forklares om ham. Lysten driver
       Værket, hedder det. Rigtig! Men hvad om det var Lysten til Frugten af Arbeidet, og
       ikke til Arbeidet selv, som driver? Sulte og tørste, slaae og lade sig slaae
       ihiel, pidske og skamskiænde sig, er upaatvivlelig i sig selv ingen
       Fornøielse. Imidlertid seer man adskillige Personer, uden at være
       tvungne dertil, give sig af med deslige Forretninger - og det er her meer end i
       noget andet Tilfælde Lysten, som driver Værket. Men hvilken Lyst? Hos den
       første Lysten til Guld, hos den anden Lysten til Ære, hos den tredie Lysten til Himmeriges
        Rige. Lysten driver Værket hos Kunstneren; men hvad egentlig
       Fornøielse er der i at staae Dag ud og Dag ind, og stryge Farver an og slette dem
       ud igien paa en Voxdug? Hvad Fornøielse er der i at hugge med en Meisel i en
       Træe- eller Steenblok? og hvori bestaaer den Fryd, i giennemvaagede
       Nætter at skrive lange og korte Linier paa et Stykke Papir, som naar efter hundrede
       Udstrøgninger og Forandringer, de lange ere blevne korte, og de korte lange nok,
       see ud som en Stiil i Tredielectie? Og naar nu Kunstneren, som almindeligst, er fattig, og
       (hvad man her i vort kolde Norden i det mindste om Vintren sikkert kan giøre
       Regning paa) med forfrosne Fingre maa stryge og hugge og smøre -
       sandeligl lad endog Kunstbegeistringen være nok saa varm, der hører dog
       virkelig næsten  lige saa meget til,
       zittrende af Kuld at kaste sig deri, som til med koldt Blod at springe ned i Ætnas
       brændende Hule! Horaz forklarer os imidlertid det sidste Særsyn:- Deus immortalis haberiDum cupit Empedocles ardentem frigidus ÆtnamInjiluit. -Lysten til at leve er den almindelige Strøm, som driver
       alle menneskelige Mølleværker, fra det ypperste til det ringeste. Den
       deler sig i tre Hovedfloder: Lyst til Ophold, Lyst til Opsigt, og Lyst til
       Udødelighed - disse dele sig igien i mangfoldige andre smaae
       Afledninger, hvorved de mindste Hiul, der ikke behøve saa megen Kraft, for at
       holdes i Gang, omdreies. De største Menneskehedens Hoved-Møller,
       Philosophernes og Konstnernes, ligge oppe i Strømmen, og somme saa nær
       ved dens klare men vældige Udspring, at man skulde troe det var Lyst til Sandhed og
       Fuldkommenhed selv, den ædelste af alle Lyster, som drev dem. For dem er Lysten til
       at leve det samme som Lysten til at virke. Men
       alle, troer jeg, have de det tilfælles, at den egentlige Kraft, som driver, ikke er
       Kierlighed til Midlerne; men Kierlighed til Maalet.* - For Navn af Gud engang at vinde Empedokles sprang kold i
       Ætnas Ild.Altona GerstenbergDen følgende Morgen besøgte vi Livmedicus Hensier, og gik derfra til Gerstenberg, som havde indbudt os til
       Middag paa eet af Lyststederne udenfor Altona ved Elben. Det var det skiønneste
       Veir, vor Spadseregang var yderst behagelig. Vi fandt et veldækket Bord, med Udsigt
       over den neden under glimrende Flod, som vrimlede af Smaaskibe. Eene tre, os selv nok, paa
       det yndigste Sted af Verden henflød Dagen i Samtaler om Kunsten og Nydelse af
       Naturen. Gerstenberg, som i de sidste Aaringer næsten
       aldeles har været tabt for det menneskelige Selskab, som Græmmelse over
       Tydsklands Ligegyldighed mod hans Arbeider, Huusbekymringer, Gieldqval, og andre
       Ubehageligheder syntes at have styrtet i Fortvivlelsens Far niente
       - den tungsindige, besynderlige, fra mange Sider høist interessante Gerstenberg, var usædvanlig oprømt. Vi talte
       fornemmelig om den danske Litteratur, som han er meget bevandret i. Han ikke allene
       læser, men taler endogsaa Dansk til temmelig Fuldkommenhed.Gerstenberg er en høi, velskabt, udvortes meget behagelig
       Mand, af hvis Ansigt en sielden Genius umiskiendelig fremlyser. De Træk af
       Melankolie hans nærværende Munterhed ikke ganske kunde udslette, gav hans
       Væsen noget saa rørende, at jeg i kort Tid aldeles var indtaget af hans
       Person. De Timer jeg tilbragte i hans Selskab vare nogle af de rigeste, jeg har nydt. Med alt
       det forekom han mig, at have noget saa udvortes sødt og inderligt bittert, noget
       saa dybt sandseligt og høit fornuftigt, noget saa klart og saa utydeligt, noget
       saa aabenhiertet og saa tilbageholdende - at jeg ved hans personlige Omgang omtrent
       befandt mig i samme Tilstand, som den jeg befinder mig i ved Læsningen af hans Minona, et Stykke hvori efter mine Tanker den laveste Nonsens er parret med den høieste Phantasies meest fortryllende Ynde. Ikke
       som om han sagde noget uforstaaeligt  eller trivialt;
       tvertimod i alt hvad der flød fra hans Læber var Fornuft,
       Skarpsindighed, og Dømmekraft; men et vist ubeskriveligt jeg veed ei hvad
       giennemaandede det hele - en vis varm Kulde, eller kold Varme, som giorde mig det
       umueligt, at vove endog det mindste Forsøg til hans Individualitets
       Bedømmelse.Men jeg føler det; i det jeg taler om Gerstenbergs
       Uforstaaelighed bliver jeg selv utydelig. Ligemeget! Læseren vil paa denne Maade
       sandseligst indsættes i min Forfatning.Hans Ugolino, hans critiske Breve, og
       fornemmelig hans Tändeleyen, en Urtekost, hvori de fleste
       Blomster synes plukte paa Attisk Grund, at dufte Grækenlands yndigste Friskhed,
       have givet ham en udmærket Plads paa Tydsklands Parnas, hvor det imidlertid lader,
       som om ingen bemærkede ham. Hin sieldne, overvættes fortryllende Muse
       synes i et Par Scener af det besynderlige Melodrama at have skiænket ham sin sidste
       Gunst, for bestandig at forlade ham. Maaskee vinker ham Urania, eller
       en anden af hendes Søstre, til høiere Mysterier. Han lever indsluttet
       mellem sine Bøger og som man har sagt mig, fordybet i methaphysisk Grubien.
       Læsning og Musik deler hans Liv. Man beskylder ham for Uvirksomhed - og
       rigtig nok synes en alt for stor Ulyst til jordiskt Arbeide, at være Aarsagen til
       hans ubehagelige Forfatning. Kort, Gerstenberg lader til at
       være et af de Væsener, som, ved en Feiltagelse af Naturen, bleve satte
       paa denne Klode, i det mindste i denne Tidsalder, da en vis Usædvanlighed ikke
       længer taales, og noget ganske andet end Guder, Helte, Philosopher, Sylpher og
       Poeter regierer Verden.Faae Mennesker har jeg hørt saa modsat bedømme, som denne Mand. Hvor
       Dommene ere yderst forskiællige, tager man sikkerlig mindst Feil af Sandheden ved
       at holde sig til de fordeelagtige; thi uagtet begge voxe ved Rygtet, er der dog gemeenligen
       ingen Sammenligning imellem Forøgelsen af det Gode, og Tildigtelsen af det Slette.
       Hint spirer langsomt, lig den helbredende Plante; dette skyder op i en Hast og udbreder sig,
       som skadeligt Ukrud. Hvor sieldne ere de Menneskehedens Urtegaardsmænd, som luge
       Beddet og vande de tilsyne komne Planter!Det vigtigste, man almindeligst beskylder Gerstenberg for, er, som
       jeg nys har sagt: Ladhed. Han gider ikke forrettet prosaiske Embeds Arbeider (siger man) og han har holdt op at
       frembringe poetiske. Hvad det første angaaer, da veed jeg
       ikke, om han har havt meer end een Leilighed til at vise sig som Embedsmand; og var maaskee
       samme af den Natur, at den aldeles streed imod hans. Men en Embedsmands Virksomhed kunne dog
       kun de bedømme, der have med hans Embede at giøre. I Henseende til hans
       litterariske Stilstand, da kan man deels ikke vide, hvor længe den vil vare; om han
       ikke maaskee, før man seer sig til, bryder løs med sin Aands hele
       Artillerie og med een eeneste Salve jager alle hans Muses Fiender paa Flugten -
       deels, om han og aldrig skrev noget mere, veed man ikke hvilke overveiende Grunde han maaskee
       har dertil. Sandelig, der kan tænkes mange Aarsager til litterarisk Taushed; og
       iblandt andre synes grundet Frygt for ikke at blive hørt i det mindste at
       undskylde den. Skulde Gerstenberg, som det hedder, have forladt
       Poesien, for at opofre sit hele Liv Philosophiens Dyrkelse -
       og jeg troer Verden vilde vinde meer end tabe derved - saa er intet forklarligere
       end denne Taushed. Sandheder fanges ikke saa let, som Billeder; ofte meder Grubleren sit hele Liv forgiæves, medens
       Vidspilleren drager det eene fulde Dræt paa Land efter det andet.Jeg havde ønsket nærmere at kiende denne besynderlige Mand, uagtet der
       foruden det forhen omtalte mystiske, fremstak i hans Væsen
       noget, som Hoffernes Marskaller gemeenligen besidde mere af end Parnassets, en vis Læbesødhed nemlig, hvori den eene Compliment
       efter den anden dryppede fra hans Tunge. Da jeg ikke ret veed hvorledes det er gaaet til, at
       jeg ikke oftere besøgte ham, uagtet jeg dog havde Leilighed dertil, er jeg
       tilbøielig til at troe, en vis hemmelig Frygt for Deserten har uvilkaarlig
       svækket min Appetit til Maaltidet.Vi spadseerte omkring i de over Elben hængende Haver, snart oppe paa Brinkene,
       snart nede paa Sandbredden, og fornøiede os over Solen og Vandet og
       Træerne, som om vi aldrig havde seet disse Ting før. Egnen paa hin Side
        Altona indtil Blankenese er virkelig
       fortryllende. Det er en Rad af langs med Floden henløbende Høie, fra
       hvis romantiske Brinke man har den meest smilende Udsigt over Elbøerne til
       Haarburg, Boxtehude og de paa den Side henstrødde Landsbyer. Paa Toppen af Blankenese, hvor jeg for to Aar siden saa ofte
       omsværmede, fandt Dronning Christina, siger man, den
       skiønneste Standpunkt i Norden. Det er mig uforklarligt, at ingen Landskabs-Maler
       er faldet paa at afcopiere denne Deel af Holsteen.Altona selv har den behageligste Beliggenhed man kan forestille sig.
       Der gives udentvivl faae Byer i Europa som forene saa mange Tillokkelser. Nærheden
       af Hamburg, den tildeels deraf flydende lette Priis paa Levnetsmidler
       og andre Fornødenheder, de deilige Promenader, og Udsigter fra Husene i det
       skiønne Pall-Mall indbyder saa meget til denne
       Boepæl, at det undrer mig, den ikke er bleven større og folkerigere end
       den virkelig er. Den er imidlertid noget nær een af de største Byer med
        eet Kirketaarn i Europa. Jeg undrede mig i Førstningen
       meget over denne Omstændighed; men min Studsen ophørte, da jeg
       bemærkede, at man fra de fleste Gader kan see hvad Klokken er paa Kirketaarnene i
       Hamburg. Da Hamburg ikke kan disputere Altona
       Luftens Giennemsigtighed, er det det samme, som om den sidste Bye havde Taarnene selv. Det
       maae imidlertid være ærgerligt nok for Hammonia,
       saaledes at være nødt til at laane sin Medbeylerinde baade Uhr og
       Kiæde, og see hende stadse dermed, som om hun havde betalt det med sine egne Penge.
       Got og vel ogsaa, om man ikke engang seer en Proces opstaae derover, som hin i Abdera over Æselsskyggen.For Resten ere der adskillige Kirker uden Taarne; thi alle Religioner have i Altona frie
       Øvelse. Lutheranere, Katholiker, Reformerede,
       Qyækere, og især Jøder, leve
       sammen her, og have deres egne Templer. Denne Religionsfrihed har udentvivl ikke bidraget
       lidet til Byens Opkomst. Skibsfarten forekom mig meget anseelig, at dømme efter
       Skibenes Størrelse og Antal; ogsaa troer jeg Altonas Beliggenhed i denne Henseende
       endnu fordeelagtigere end Hamburgs, hvis den havde en Havn. Den har adskillige ret
       skiønne Bygninger, og er i det hele ulignelig smukkere end Hamburg. Raadhuset er
       en lille men ziirlig Bygning. Det nye Comediehuus ved Enden af Pall-Mall mangler blot en
       faststaaende Truppe.Altona er ubefæstet, uden Volde eller Mure, og ligger paa
       Skraaen af en Bakke, som giver den et anseeligt Udseende. Den skilles fra Hamburg ved det
       saakaldte Hamburger-Berg - et  Bierg, der
       for Resten forekom mig næsten lige saa fladt som Amager. Paa
       dette Bierg tæt ved Altona staaer nogle smaae, deels høist elendige,
       smudsige Huse eller Brakker, hvor en Classe Mennesker, som jeg ikke vil nævne, end
       sige beskrive, vinke, true og ækle de forbigaaende. Saa naturlig Hamburg
       opvækker Ideen om det gamle - og Altona om det nye Hierusalem, saa naturlig opvækker denne Samling af
       Pøbel-Lysthuse Ideen om Gomorrha. Det ubehageligste ved
       Altona er, at man maa gaae her forbi, naar man vil til Hamburg.* HamburgVi fandt imidlertid en anden Vei, og gik over Marker og Enge bag om hele Staden til
      Klopstocks Have uden for Dammporten, hvorfra vi gik hiem i vort Herberge.Den følgende Dag oplevede jeg eet af de gyseligste Tordenveir, jeg, trods min
      physiske Angst, nogensinde har ønsket mig. Alle devote Christne ventede den yderste
      Dag, alle devote Jøder Messias, og jeg, som dog ikke var devot, Hierusalems
      Forstyrrelse. Tordenen slog ned paa adskillige Steder, dog uden at giøre synderlig
      Skade, og Hagelen sønderslog nogle tusinde Vinduer. Torden er næsten
      overalt i Holsteen, men besynderlig trindt om Hamburg, formedelst den sumpige Beliggenhed
      meget hyppig - og Uveiret, naar det eengang er opkommet, varer meget
      længe, og anretter ikke sielden betydelig Skade. Luften i denne Stad, er imidlertid,
      som man paastaaer, ikke usund. Da Tordenen, Hagelen og Regnen havde udraset, gik jeg atter til
      Klopstock, som havde indbudt os til Middag udenfor Porten i hans Have, eller paa hans Have,
      som man her siger. Meget behagelig forfriskede vi os her i den rensede afkiølte
      Luft ved et Socratisk Bord under Socratiske Samtaler. Om Eftermiddagen gik jeg med Cramer til
      det berømte Baumhaus, een af de anseeligste offentlige
      Bygninger tæt ved Elben, hvor man, eene og i Selskab, til alle Tider, opvartes med
      alt hvad Sandserne kunde forlange, * Jeg har dog mærket at man kan
       gaae en anden Vei langs med Elben. fornemmelig i de Hamburgske Principalmaterier Spil,
      Mad, og Drikke. Det er et meget rummeligt høit Huus med en Altan oven paa tredie
      Stokværk, hvorfra man overskuer en Vrimmel af hen og hid paa Elben glidende Skibe,
      en stor Deel af Staden selv, hele den hannoverske Kyst, og, hvad der især fortryller
      Øiet, de hist og her i Floden frempippende Smaaøer. Klopstock havde
      beskrevet mig denne Udsigt meget glimrende; men den overgik Beskrivelsen, der dog og, vel at
      mærke, blot var affattet i Prosa. Mit andet Øiemeed med denne Promenade
      var at smage et vis udenrigsk Øl, som i Behagelighed og Styrke endnu skulde
      overgaae Klopstocks Brunsviger-Mumme. Det var virkelig overmaade fortreffeligt, og jeg vil
      raade enhver Elsker af Øl at besøge dette Ølhuus. Vi fandt
      Giæster af alle Nationer der, hvis forskiellige Gebærder og Levemaade
      meget morede os. Man spiste, drak, og spilte, spiste, spilte og drak, drak, spilte, og spiste
      - jeg er bange for, at dette almindelige Recreationshuus til hvis Spiiskammere og
      Kieldere Europa leverer alle sine lækkreste Producter, giør Schrøders Theater megen Afbræk; thi man sige hvad man
      vil: Kortspil gaaer for Skuespil, og Mad og Drikke for alting i denne Deel af Verden. Paa
      Elben, som her er over en Miil bred, saae vi adskillige, tildeels temmelig store Engelske,
      Franske, Spanske, Hollandske og Danske Skibe. Den Forvovenhed man seiler her med i smaae Baade
      er utroelig. Vi saae ogsaa den Hamburgske Orlogsmagt; den bestaaer af een eeneste Jagt med et
      halvt Dosin Kanoner. [...] Til Vedkommende*Cramer, i hvis Selskab jeg siden min Afreise fra Kiøbenhavn
       indtil i Dag den 13 Junii havde nydt alt det adspredende, styrkende, qvægende og
       muntrende, jeg har omtalt paa de forrige Blade, reiste tilbage til Kiel. Vi vare begge tungsindige ved denne Leilighed, især
       bedrøvede mig denne Skilsmisse - jeg skyldte ham for en stor Deel det
       nogenlunde lette Lune, som satte mig i Stand til at sue Honning af de enkelte Blomster paa
       min Reise * De Herrer Penne giøre vel i, at springe hele dette
        Capitel over, da det, som sagt, er skrevet med Blyant. - hvad om jeg herefter finder Gift
       overalt? - Vi havde saaledes vant os til hinanden - havde lidt efter lidt
       opdaget saa mange fælles Paradoxer, fælles Capricer, og fælles
       Kiepheste - den for Resten yderlige Forskiellighed mellem vore Hatte, eller rettere
       det, de bedækte - den eenes var rund den andens trekantet, saa at hvad
       der forekom den eene Cirkel syntes den anden Triangel - tabte sig meer og meer i den voxende Harmonie mellem vore
       Hierter, saa at vi gierne havde reist med hinanden fra Hamburg til Paris over Constantinopel, Peking, Gondar og Madrit tilbage til Paris igien, uden at forlange
       andet Selskab. Alle Misforstaaelser, som i saa lang Tid havde holdt os i en vis Afstand fra
       hinanden, vare hævede, og - Gud give, de saaledes vare hævede
       mellem alle andre kiødelige og aandelige Brødre! Hvor venlig, hvor
       munter, hvor hiertefroe vilde da Menneskeomgangen her paa Jorden blive! hvor sødt
       vilde Livet henglide i lutter sig mødende Deeltagelser, Overbærelser, og
       Hielpsomheder. [...]Allene, i en lille Stue i Parsows lille Kiøbenhavn i
       Hamburg - tredsindstive Mile fra det store -
       sidder jeg i Midnattens stille Time - syg - uden Penge - uden
       Indsigter - uden Udsigter - uden Søvn - og hvad der
       er det allertungeste, uden synderligt Haab til nogensinde at erstatte disse Mangler. Trods al
       den Adspredelse, al den bedøvende Tummel, al den styrkende Nydelse, hvori jeg har
       ladt mig omhvirvle fra min Afreise til nu, er jeg dog saa svag, at jeg ikke engang har den
       Uvirksomheds-Kraft, som udfordres til at ligge i en Seng. Mit Uhr holder i dette
       Øieblik op at pikke; men heller vil jeg løbe Fare for, i Morgen at
       forsømme min Bortreise, end paatage mig det herkuliske Arbeide, at
       trække det op. Overalt! jeg vil ikke at mit Uhr skal have mere Liv end jeg selv
       har.Jeg har talt i Dag med en Læge her i Nærheden, hvis Bekiendskab jeg
       giorde for to Aar siden, om min Sygdom, hvis Beskaffenhed jeg aldeles betroede ham, og
       aftvunget hans Samvittighed den Tilstaaelse jeg ikke har kunnet udvirke af den alt for
       venskabelige Doctor Hensier: at den efter al Sandsynlighed er ulægelig. Paa min
       alvorlige Forsikkring, at Livet var mig aldeles ligegyldigt, bad han mig ophøre
       med alle Medicamenter. "Der er eet eneste
        Redningsmiddel," sagde han - "men De vil neppe  opleve Deres sex og tyvende Aar, hvis De ikke saa snart
       som mueligt bruger samme -""Det er mig umueligt!" sagde jeg - "Saa nyd De
       den Tid, De har tilbage," blev han ved, "uden ængstlig
       Bekymring! De vil snart see Enden paa Deres Lidelser. Min Erfaring kan ikke trøste
       Dem med andet."Denne Erklæring, der blot bestyrkede min egen Følelse,
       trøstede mig virkelig. Isteden for at nedslaae mit Sind, har den
       skiænket mig en vis høitidelig Munterhed, som de ubehageligste
       Tilfælde og de smertefuldeste Lidelser ikke kunne nedbryde. Jeg er nu virkelig
       roligere, end jeg nogensinde før har været det. Jeg seer nu alt fra en
       ganske anden Synspunkt, og føler mig ikke saa meget paa Jorden, som i Verden, ikke
       saa meget i Tiden, som i Evigheden. Ethvert nyt Angreb af den Nerve-Krampe, jeg lider under,
       enhver nye Besvimelse, ethvert Stød af Skiebnen, som truer mig med Undergang, er
       mig ligegyldigt eller kierkomment. Det eeneste Haab - thi hint Redningsmiddel er
       umueligt, - er Døden; men dette Haab er vist; og sandelig! jo
       nøiere man stirrer derpaa jo skiønnere bliver det. Dag efter Dag
       - fra det Øieblik hun slog Sløret tilside og
       nærmede sig til mig - opdager jeg flere Yndigheder hos den frygtelige Atropos; hun er mig Venus Urania i Spidsen af
       falmende Gratier; og kun den eeneste Hersker, jeg lystrer, kan afholde mig fra, strax
       frievilligen at styrte mig i hendes Arme.I Pyrmont - tænkte jeg - er hendes
       Tempel. I Pyrmont i det mindste ere mange af hendes Præster. Fra dette
       Øieblik af, beste blandt Pareerne! vær Du min Seline!Farvel! altsaa Hamburg! med Klopstock,
        Schrøder, og alt hvad der ellers er deri! Farvel elskte Danmark! Og farvel endelig - - -Dog! Det sidste Farvel! vil jeg opsætte til det alleryderste. [...] VierlandeEt heftigt Anfald af Krampe lod til at ville ende min Reise paa Slottet i Wandsbeck; man bragte mig med Nød og Neppe til mig selv igien; imidlertid
       tog jeg, saa slet jeg var, samme  Aften tilbage til
       Hamburg, Dagen derpaa til Altona, og derfra atter over Hamburg til Poppenbüttel. Jeg
       søgte ved denne uophørlige Bevægelse ikke saa meget at
       undløbe Døden; thi hvilken Extrapost kan holde det med den? som at
       undflye en alt for stille og rolig Følelse af Livet; og jeg raader alle, i lige
       Omstændigheder at betiene sig af dette Middel. Man maa være
       overvættes egoistisk for ikke at glemme sit Subjekt i en vis hurtig afvexlende
       Vrimmel af Objekter; og intet er den Lidende skadeligere end bestandig Bliven paa samme Sted.
       Der er intet naturligere, synes mig; thi Livet er i sig selv intet andet end
       Bevægelse. Bevægelse er det som frembringer, opholder, og fornyer alle
       Ting. Et Middel til bestandig Bevægelse for Siel og Legeme vilde være et
       Middel imod Døden.Efter to Dages Ophold i det behagelige Poppenbüttel, giorde vi os alle
       færdige til Pyrmontreisen, og kiørte tidlig om Morgenen i tvende Vogne
       over Wellingsbüttel og Wandsbeck giennem Hamborgernes Lysthaver i Ham og Horn til Billewerder. Olde og
       Amtmandinde M*s tvende Døttre ledsagede os. Billewerder er
       en Samling af yndige Haver, hvorigiennem vi kiørte i en bestandig Allee langs med
       Billen til de dowe Elbe, hvorover vi satte i en Pram til Rehbrook. Her begynde de saa kaldte Vier Lande,
       elle Hamborgernes Canaan. Den overvættes Frugtbarhed, som
       udmærker hele denne af Elbens Arme og adskillige Canaler giennemskaarne Flade,
       gaaer over al Forestilling. Den hele vidtløftige Strækning, som egentlig
       er fravundet Elbstrømmen, udgiør een eeneste veldyrket Have, hvori
       Landsbyerne og de hist og her spredte Bøndergaarde kunne ansees som ligesaa mange
       Lysthuse. Under, over, rundt omkring den Reisende spirer, voxer, grønnes, modnes
       alle Ceres, Pomonas og Floras Skatte i en uophørlig Labyrint af kielne, vellystige
       Smaalandskaber. Elskere af den bløde Stiil i Naturen vilde her finde det sande
       Utopia, uden at savne det mindste til Idealets Opnaaelse. Det synes som om hele Jordens
       Frugtbarhed havde sammentrakt sig i sin alleryppigste Udgydelse paa dette Sted. Kun Ovids
       vellystige Muse vilde kunne beskrive det i sin kielneste Hyrdetime. Det er den sandselige
       Nydelses Tempel. I alle dets grønnende, blomstrende, frugtbugnende
       Løvsale qvæles Tanken i physisk Behagelighed. Sielen hendysses i alle
       Sandsernes fulde Tilfredsstillelse;  man synes med
       kildrende Zittren at nedglide dybere i Naturens Barm end Anstændigheden tillader,
       at opløses og hensmelte i dens alt for tæt krystende Vellystfavn. Med en
       vis Overmæthed iler man derfra for at hensynke i en anden endnu varmere og
       blødere, og udmattes saaledes efterhaanden saa længe indtil
       Nydelsesevnen aldeles udtømmes. Det var omtrent hvad jeg følte paa
       Veien giennem dette Schlaraffenland, og jeg er aldeles ingen Elsker af en saadan Tilstand.
       Dens overvættes Behagelighed blev mig virkelig tilsidst ubehagelig. Jeg havde
       gierne overladt enhver fornem Tyrk, eller Fedmetilbeder min Plads, efter fem Timers
       Forløb, hvori jeg allerede fandt mig meer end fornøiet. Hvorledes
       Hamborgerne her og i det næsten lige saa kielne Billewerder kunde tilbringe hele
       Maaneder er mig aldeles ufatteligt. Jeg for min Part vilde heller tilbringe en Vinter i
       Grønland end en Sommer her. Vierlandet er trods al sin Frugtbarhed og kielne Ynde,
       trods alle sine grønne Vexter og gyldne Frugter, trods al den Beqvemmelighed og
       Magelighed hvori man bestandig kan gotte sig der, af alle de Pletter, jeg hidtil kiender paa
       Jorden, den jeg sidst vilde vælge til bestandig Opholdsted.Det var mig imidlertid umueligt at giennemkrydse det, uden ved hver anden Objektgruppe at
       tænke paa Paradiis. Det er en virkelig Modeli til samme, og aldeles saaledes
       beskaffent som det Ideal den geistlige Indbildningskraft gemeenligen fremstiller, naar den
       vil giøre de Troende opmærksomme paa det Liv, de har at vente efter
       Døden, og hvorfor jeg, hvis det virkelig er saa behageligt, som de paastaae,
       ydmygst betakker mig. Jeg havde for længe siden givet Helvede - endog
       efter den meest diævelske Beskrivelse over samme - Fortrinnet i min Dom;
       men ingensteds har jeg følt mere levende, og mere sandselig end her, at et
       Paradiis som det omtalte vilde - naar man lægger Evigheden til
       - være det utaaleligste Helvede, en nogenlunde ædrue Forstand
       kan tænke sig. Et uophørligt Vellyst-Liv, hvis Behagelighed ikke
       forsødes ved mindste Arbeide, Møie eller Besværlighed!
       Heller, naar galt skal være, det modsatte! Den ædlere Deel af mit
       Væsen, jeg føler dét, vilde ikke lide saa meget ved evig
       Modgang som ved evig Medgang. Friehed er Grunden hvorpaa Menneskets virkelige Held allene kan
       bygges; uden Friehed ingen Salighed - og uden mindste Modstand, uden mindste Kamp,
         og altsaa uden mindste Seier, ingen Friehed. Ikke
       at tale om, at Værdigheden af samme Aarsag vilde gaae aldeles i Løbet.
       Skulde Mennesket efter Døden komme i en for alle Vanskeligheder og
       Anstrængelser befriet Tilstand, behøvede han i sammes Vierlande blot at ønske for at faae - vilde det virkelig blive
       fornedret, efter mine Tanker, endog under Dyrene. Men det har ingen Nød! Efter al
       Sandsynlighed ville vi paa hin Side faae nok saa mange Besværligheder at kiempe
       med, nok saa mange Vanskeligheder at overvinde som her; ja jeg haaber endog fuldt og fast, at
       de nærværende "denne Tids Piinagtigheder" vilde
       være Muldvarpeskud imod hines Alper. Den Vinding, jeg vover at giøre
       Regning paa, bestaaer ikke i Lettelse af Byrden, men i Forstærkning af Kraften til
       at bære den. Denne vil Forsynet sikkerlig paa en sig og Mennesket værdig
       Maade bestandig udveie i Forhold til det, den skal anvendes paa. Sandt at sige, troer jeg, at
       dette Forhold aldrig vil blive meget anderledes end det er her; thi var en rigtigere
       Proportion muelig, indseer jeg paa ingen Maade, hvorfor den ikke allerede skulde
       være bleven indført. Uagtet jeg for nærværende Tid
       just ikke føler mig saa saare lykkelig, maae jeg dog tilstaae, at dette Liv
       ligesaa meget nænner sig mit Ideal til Himmerig som mit Ideal til Helvede
       - og ønsker jeg dog med alt det, at forlade det, brænder min
       Længsel desuagtet efter et tilkommende, er det ikke saa meget, fordi jeg
       ønsker mig flere Glæder og færre Lidelser, som fordi jeg ønsker andre, og formoder begge ulige større.Det eeneste i denne Egn, som contrasterer med Kiælenheden i det Hele er
       Indbyggernes Huse, der ere for det meeste fire til fem Stokværk høie,
       med mange og bitte smaae tildeels figurerte Vinduer, udzirede med Billedværk, og
       bemalet med allehaande Farver. Bønderne ere overhovedet rige, tykke og fede. De
       Fruentimmere, jeg saae, vare ret artige, nogle endog smukke. Deres Dragt er ikke
       ufordeelagtig. Man siger, at de spille Houris-Rollerne i dette
       Paradiis. For Resten er det ikke blot Planteriget, som luxurierer her; ogsaa Dyreriget synes
       at være meget yppigt. I eet eeneste Huus i Neu-Gamm talte
       jeg 24 uhyre Fleskeskinker under Loftet foruden andet Fødefærd.
       Kirsebærrene vare allerede modne her; og vi behøvede mens vi
       kiørte, blot at række Haanden lidt i Veiret, for at plukke dem.Vierlandene tilhøre Hamburg i Fælledskab med
       Lübeck. De oversvømmes undertiden af Elben; og Skaden, derved lides,
       vilde i enhver anden Egn være ubodelig; her derimod forvindes den aldeles efter
       nogle faae Aaringers Forløb. Om jeg mindes ret, fortalte man mig, at alt hvad jeg
       nu saae, for elleve Aar siden havde staaet under Vand; og dog saae det ud overalt, som om det
       havde blomstret siden Noahs' eller Deucalions
       Vandflod i uforstyrret Rolighed.Jeg begyndte netop at see mig om efter Pusterum, da vi befandt os ved den anden Ende af
       denne tørre Elbe, og fik Øie paa den vaade med det overfor liggende Land, hvis nøgne
       Høie gav mit slappede Blik en nye Vederqvægelse. Den mavreste Biergegn
       er mig dog kiærere end den fedeste Flade. I denne har jeg Ormens, men i hin
       Ørnens Følelse. I hin synes man dog noget at høine sig fra
       Jorden, og i denne Skuffen hæver Sielen sig virkelig; i denne derimod bliver man
       bestandig klæbende ved det Lave, og Tanken selv tyknes i den tungere Luft. Det
       flakke Landskab, endog det allerskiønneste, har desuden altid en vis Monotonie,
       der langt om længe bliver kiedende. Hvad den saa almindelig prisede
       overvættes Frugtbarhed angaaer, da giør jeg ikke synderlig meget deraf,
       naar den blot skyldes en naturfeed Jordbund. Menneskeflidens Spor i veldyrkede Heder ere mig
       langt interessantere. Grændsen[...] Jeg gik ned til Elben, og lod den sidste Taare rinde deri.
       Hvilken Veemod bemestrede sig mit Hierte! Maaskee betræder jeg dig for sidste Gang,
       Nordiske Jord - maaskee seer jeg Eder aldrig mere, forladte Venner i Danmark og
       Holsteen! Aldrig? Jo! sikkert engang i mindre taagede Egne! Og lønner det Umagen
       at see hinanden her, hvor man næsten aldrig sees uden giennem elendige Briller?Vort lille overblevne Selskab samledes - vi satte over Elben. Den flyder her
       strid og grumset. Gule Strøm! sagde jeg, i det vi stødte fra Landet,
       vær mig et Lethe, modtag den sidste ubehagelige Erindring af Hinsidens
       Misforstaaelser - bortskyl den i  dine
       stride Bølger; til Oceanets Afgrund! Jeg fandt mit Hierte aldeles lettet og
       nærmede mig de overfor vinkende Høie bag hvilke Heden udbreder sig, som
       den alt forglemmende Skygge nærmer sig Elysium. Jeg fandt mig løst af
       utallige Baand, frie som Fuglen, der svævede over mig i Luften, jeg fandt mig
       første Gang Jordborger; og denne Følelse farvede mine Kinder med en nye
       Rødme, pirrede mine Nerver med en nye Kildren, og satte alle mine Muskler i en saa
       levende Bevægelse, at jeg saae mig i Stand til at springe paa Land med en Fyrighed,
       som om jeg pludselig var bleven frisk - og jeg var det virkelig meer end jeg siden
       min Vaagnen den sidste Morgen i Kiøbenhavn nogensinde havde været det.Var det mueligt bestandigen til rette Tid saaledes at gienstemme de slappede Livsaander
       - kunde Mennesket altid, naar det behøvedes, saaledes optrække
       sit Uhr - troer jeg, det stedse vilde skuffe Døden, der kuns i de
       Øieblikke, hvori det indre Princip slumrer paa sin Vagt, lister sig til at
       anbringe Morderslaget. Men da dette Princip trænger til Slummer, som alle andre
       Vægtere - er Livets uophørlige Bevaring lige saa
       chimærisk, som Staternes.Vi kiørte giennem veldyrkede Marker til Flekken Winsen,
       hvorigiennem der flyder en Bæk, og siden over Moor og Steene til det gamle Bardewyk, hvorfra et meget romantisk Landskab paa venstre Haand langs med
       Floden Ilmenau underholdt os til Lüneburg.Denne Stad praler med otte anseelige Spire, og falder med sin høie Kalkbanke og
       Saltværket, særdeles i nogen Frastand, meget glimrende i Øiet.
       Jeg nærmede mig den med en slags Ærbødighed - ikke
       saa meget for Spirenes og Bankens, selv ikke saa meget for Saltets Skyld - uagtet
       Salt er mig næst Brød og Vand, det uundværligste til Livets
       Ophold - som fordi den har Æren af i sit Skiød at have
       frembragt den største Tonkunstner, og een af de elskværdigste
       Mænd jeg kiender. LüneburgSaa udmattet jeg var af Heden og den evige Kiørsel fra Klokken fire om Morgenen
      til Klokken otte om Aftenen, kunde jeg dog ikke andet, da dette randt mig i Sinde, end anvende
      de faae Øieblikke vi maatte opholde os her, til at besøge vor Schulzes Fader. Jeg veed ikke hvorpaa den Lyst egentlig grunder sig, at
      ville see udmærkede Personers Forældre, Sødskende,
      Børn, - og i Mangel af disse, (især naar vi ikke have seet
      Personerne selv) deres Værelser, deres Grave, deres Haandskrifter, ja indtil Ting,
      de blot have havt i Hænderne - men vist er det, at denne Lyst er een af de
      naturligste i den menneskelige Natur. Den sætter Millioner Fødder i
      Bevægelse, som man kan overtydes om paa Veiene til Einsiedlen, til Loretto, til
      Mecca, til Iisje og til Ermenonville - hvi skulde den ikke flytte mine giennem
      Lüneburgs Gader? Et ego sum homo* Forgieves altsaa duftede Stegen, blinkede Vinen paa det dækkede
      Bord, og - forlad mig det, sødtsmilende Venus! - forgieves
      overfunklede de to smukkeste Øine, man kan forestille sig, alt det
      øvrige, da Datteren i Vertshuset traadde ind; de vilde have fastholdt mig i enhver
      anden mindre religiøs Stemning. Frue B* havde samme Idee, hun gav mig sin Arm, vi
      vandrede altsaa begge omkring paa Gaderne til vi fandt Bager Schulzes Huus. Det var saa lille,
      som man kunde vente sig det - paa faa Undtagelser nær, er jeg kommet
      efter, at de største Mænd ere komne til Verden i de mindste Huse. En
      ærværdig graahærdet Olding, med en Næse, som vilde
      have sat den gamle Shandy i Henrykkelse, i hvide Skiorte-Ermer, med Aftenrødens
      Venlighed i sit Udseende, sad paa Bænken i Gadedørren, og røg
      sin Pibe. Jeg tvivlede intet Øieblik, at det jo var den Mand, vi søgte
      - uden videre Forespørgsel nærmede vi os ham med den
      Ærbødighed hans blotte Alder fordrede - og, i det hans Kone kom
      til, hilste begge fra deres Søn. Hvor spillede Glæden i deres 70 aarige
      Træk, da de hørte vi kiendte ham, og vare hans Venner - to
      Tilfælde som noget nær ere aldeles uadskillelige. Vi kom ind i en lille
      simpel Stue, og satte os alle i Kanappet, for at pludre efter Hiertens Lyst om denne
      Søn, om * Ogsaa jeg er Menneske. hans Kone - om hans Brødre,
      der alle meer eller mindre ere musicalske - uagtet begge Forældrene ikke
      lode til at have været det - "Mein Sohn in Coppenhagen (sagde
      Moderen) ist mir doch immer der liebste g'west. Er hatte fast keene Untugenden muss ich sagen,
      und ist so simpel, und denn auch gerechtiglich!" "Ja" sagde
      Faderen, "du hast Recht" - "ja wohl ist er simpel
      und gerechtiglich!" istemte vi - Gamle Mama hentede imidlertid Kringler
      og engelsk Øl. Jeg drak et Glas, og da jeg ved det andet opbød
      Capelmesterens Skaal, raabte hun med forynget Munterhed: "Ja! ja! Dass Gott Ihn
      seegne!" "Ja! ja! das wolle Gott!" sagde Faderen -
      og derpaa toge vi efter mange gientagne hiertelige Haandtryk Afskeed og gik. Sandelig! dette
      første udenlandske Besøg og Bekiendskab fuldendte den livelige Stemning,
      jeg var sat i ved Scenen paa Elben - det var saa ganske efter min Smag, saa simpelt,
      naturligt og godlidende, at jeg ikke kunde bare mig for at ansee det som det lykkeligste Omen
      for min følgende Vandring. Vi dandsede meer end gik tilbage giennem de nette,
      stille, reenlige Gader, hvis Kanapper og Forstuer havde noget overordentlig patriarchalskt og
      hiemmeligt.Slottet, hvor den engelske Prinds Edvard, der nu opholder sig i
      Schweitz, har ligget i halvandet Aar, Raadhuset og Hospitalet kom jeg forbi uden at standses i
      min Fart - des oftere og des længere opholdte mig de mange deilige
      Øine, rosenrøde Kinder, slanke Liv og nette Fødder, som kom
      til Syne i Gadedørrene eller vimsede mig forbi paa Gaden - de lignede
      alle meer eller mindre Datteren i Vertshuset - og da jeg endelig kom hiem, og saae
      denne Galathea nok engang, havde Lüneburg fra denne Side
      betragtet allerede taget Palmen fra Lübeck. Det giorde mig ondt, saa snart at maatte
      forlade denne elskværdige Bye, hvori, foruden de nys omtalte Phønomener,
      Inscriptionerne paa Husene fornemmelig fristede mig til nøiere Studering. Jeg havde
      og gierne beseet Saltværket, hvis Tiden havde tilladt mig det. Hvad det
      berømmelige Sviin angaaer, som efter Sigende har opdaget samme, og derfor giemmes
      den Dag i Dag til udødelig Afmindelse i en Glaskiste paa Raadhuset - da
      trøstede jeg mig let over ikke at see det, især, da man paa mit
      Spørsmaal, hvor mange Hoveder det havde havt? fortalte mig, at det havde
      været et Sviin med ganske almindelige Talenter. Den Lyneborgske HedeDa vi havde et Stykke Vei af ti Miles Længde giennem lutter Lyng for os til Celle, sadde vi allerede Klokken 4 om Morgenen alle paa Vognen, og rullede
      ud af Staden, omtrent en Fierdingvei - da Vognen pludselig gik i tu. Ingen af os
      leed mindste Skade ved denne Leilighed, Damerne slap med en smule Skræk. Medens vi
      vare beskiæftigede med at sætte Hiulene i Stand igien, kom en fremmet
      Herre i en prægtig engelsk Vogn forbi, og befoel sin Kudsk og Tiener hielpe os.
      Imidlertid gik jeg i Forveien. Den ganske nye Natur her - saa udskregen den for
      Resten er - fristede mig til nøiere Bekiendskab. Overalt fra min Barndom
      af var det eet af mine Livønsker, engang at giennemvandre en Ørk. En
      saadan Egn uden Høie, altsaa og uden Dale, uden vilde eller tamme
      Løv-Vexter, uden Søer, uden Bække, uden Tegn til Beboelse
      - kan lignes med en Foliant som bestaaer af lutter rene Blade. Hvo der ikke har
      lært at skrive er i Forlegenhed med en slig - den maae
      nødvendigen kiede enhver blot Læser. Den derimod, som selv er i stand til
      at frembringe noget sort paa hvidt, fornøier sig ofte meer over en saadan Bog end
      over mangen nok saa veltrykt Qvart eller Octav - og mangen Skrivpapiers-Subscribent,
      som selv har lært at skrive, saae vist heller ved sit Exemplars Giennembladning, at
      alt det trykte var reent borte. Jeg for min Part i det mindste har een og samme Smag i Naturen
      og Kunsten, i Henseende til Egne og i Henseende til Malerier, musicalske Compositioner og
      bellettristiske Værker: enten noget usædvanlig ypperligt eller -
      slet intet.Jo længer jeg kom frem i min Ørk, jo behageligere og interessantere
      blev den mig. Rigtig nok opdagede mit udvortes Øie intet uden Lyng og hist og her
      enkelte vantrevne Naaletræer - alt omkring mig laae udstrakt i en
      uafseelig sortegraae nøgen Flade. Men desflere skiønne Særsyn
      svævede forbi mit indre Øie i tusinde uforstyrrede Phantasier. Snart kom
      mig en langskiægget Eremit, en ærværdig gammel Dervisch med Vand
      i sin hule Haand, snart en forvildet Prinds af China, snart en flygtende Princesse af Tiflis,
      snart en Pillegrim, der ved hvert tredie Skridt fremad giorde eet tilbage, snart en vandrende
      Ridder, snart tre pjaltede Propheter, snart fyrretive rædsomme Røvere,
        snart en heel Caravane med alle sine Dromedarier,
      snart alle Israels Børn, sex hundrede tusinde i Tallet, forbi - jeg havde
      neppe Tid til at hilse paa dem allesammen med et Nik, som sagde, at jeg kiendte dem
      - da pludselig den hele Scene gik op i en almindelig Støv eller
      Sand-Røg! En Larm under mig og over mig og om mig forstyrrede saa aldeles min
      Opmærksomhed, ved paa eengang at trække den opad, nedad og til Siderne, at
      jeg med lukte Øine ligesaa got vilde have seet alt hvad jeg saae - hist
      strede to frygtelige Krigshære i det eene Hiørne, her Caravanen mod
      Røverne i det andet, Trolde og Kiemper i det tredie og den aldrig noksom
      berømte Ridder af Mancha med al Verdens Faar, Gieder, og Veirmøller i
      det fierde. Min Ørk var i dette Øieblik saa - befolket, at jeg
      halv begyndte at frygte for Mangel paa Plads, da Raslingen af en Vogn tæt bag mig
      døvede al den øvrige Larm - jeg sprang til Siden -
      Røgen og alt hvad deri mylrede var borte, og jeg saae intet - uden den
      nysomtalte Herre, som lod holde stille, i det han giorde mig en Compliment og bad mig tage
      Sæde hos sig.Jeg giengjeldte hans Tilbud med en meget forbindtlig Taksigelse - men tilgiv mig,
      min Herre! (lagde jeg til) det forundrer mig, at en Mand af Deres fyrige Udseende (han lod til
      at nærme sig de halvtredsindstive) kan lade sig age giennem en Egn som denne? Besad
      jeg end alle Verdens engelske Eqvipager - den har for mange Fortryllelser for mig
      til, at jeg ikke skulde at foretrække giennemvandre den til Fods, med mindre Podagra
      netop bandt mig til min Chaise."Besynderligt!" sagde han med et Smil, og betragtede mig
      nøiere - "De er den første Beundrer af denne Hede,
      jeg har funden paa mine Reiser. Jeg selv er vel kommen over tyve Gange denne Vei; men uden at
      opdage mindste Fortryllelse paa samme" -"Forlad mig! men De har maaskee ikke giort dens Bekiendskab - ikke
      engang det første Skridt til samme, ved at stige ud af Deres Vogn?"
      -"Var det ikke saa hedt," sagde han, "De overtalte mig til
      at forsøge det" -" C'est le premier pas qui coûte"
      - sagde jeg -"Var jeg ikke saa træt" - endte han med et Buk
      - og lod atter kiøre til. Vognen rullede bort - den blev mindre
      og mindre, og  kom mig tilsidst ganske af Syne. Jeg
      overlod mig til mine Reflexioner over denne Mand. Det var en ørkesløs og
      ødsel Reisende, tænkte jeg, een af disse Herrer som reise for at reise.
      Dog - hans Physiognomie havde behaget mig - hans artige Tilbud fortiente
      overalt en mildere Formodning om hans Charakter - jeg ærgrede mig over at
      have afslaaet det: Du har forsømt et Menneskes Bekiendskab, tænkte jeg
      - og hvo veed hvor interessant et Menneskes? Hvordan det nu ogsaa var -
      hvad er interessant i hele Skabningen som det ypperste af alle levende Dyr? Selv denne
      fortryllende Hede - blev jeg ved, og saae mig om - men hvor studsede jeg!
      Intet uden Lyng, og Lyng og atter Lyng! Alt det høitidelige var forsvundet
      - omsonst stræbte jeg at kalde hine levende Phønomener tilbage
      - alt var tomt, eensformigt, tørt, koldt, dødt, ligegyldigt,
      utaaleligt. Du seer ham aldrig mere - sukkede jeg - og han syntes dog
      gierne at ville tale med dig! Hvad maae han desuden tænke om din Egensindighed? Hvo
      veed, hvormangen mødig, nødsaget Fodgiænger, der vilde
      være glad ved at age en Station imellem, for snarere at naae Huus - for
      snarere at overrumple en længselsfuld ventende Kone - du kan have skadet
      ved denne Uforsigtighed? Om han nu med Bevidsthed eller uden Bevidsthed foresætter
      sig aldrig herefter at tilbyde nogen Fodgjænger sit magelige Sæde? Jeg kom
      i ondt Lune, græmmede mig over ikke at kunne forstrøe det i menneskeligt
      Selskab - den eene Vogn kunde jeg ikke naae, den anden kunde ikke naae mig
      - jeg traskede afsted i Lyngen, og besluttede - saa afskyelig forekom mig
      hele Egnen - at benytte mig af Veiens eeneste Fordeel: i Blinde at kunne vandre den
      uden Frygt for at stødes eller gaae feil - at lukke Øinene, for ikke at
      see den.Jeg veed ikke hvor langt jeg var gaaet paa denne Maade, der lidt efter lidt begyndte at more
      mig, og kalde Phantasierne tilbage - da jeg pludselig standsedes i min blinde Fart
      af et Par Hænder, som greb mig i Skuldrene. Jeg er fuldkommen overbeviist om, at
      mine Øine aabnede sig af sig selv, eller rettere mechanisk, uden al oversandselig
      Ordre - ligerviis som jeg er vis paa, at det umiddelbare Buk, hvormed jeg
      gienkiendte Manden, der var bortkiørt, skeete uden al tydelig Bevidsthed
      - "Det er altsaa med lukte Øine," sagde han, i det
      Ekkoet af hans  Latter tabte sig i næste
      Birkeskov, "man opdager denne Egns Fortryllelser?""Tilforladelig, min Herre!" svarte jeg, i det jeg med eet vaagnede,
      "jeg seer intet andet Middel dertil; men er det det eeneste, troer jeg det ogsaa
      fuldkommen probat" -"Jeg vilde ikke have noget derimod," sagde han, "dersom jeg
      ikke selv saa ofte havde forsøgt det, uden at spore denne Virkning" -"Men De har formodentlig kun forsøgt det i Deres Vogn, min Herre! Troe
      mig at denne Forskiæl er overmaade betydelig. Man drømmer ganske
      anderledes til Fods end til Vogns! De maae allerede ofte have lagt mærke til, at en
      Drøm i Deres Vogn er langt anderledes beskaffen end en
      Drøm i Deres Kirkestoel, og en Drøm i Deres
      Kirkestoel igien langt anderledes end en Drøm i Deres Seng-""De er en besynderlig Philosoph!" sagde han med en Mine, som
      hævede Rangen i dette Udtryk til en Compliments høieste
      Værdighed - Jeg lod, som jeg ikke hørte det -- "Og en Drøm til Fods i Lüneburger Heide overgaaer
      nu alle Drømme" - blev jeg ved og bukkede mig temmelig dybt
      - "især naar man vækkes deraf paa en saa behagelig
      Maade."Jeg veed ikke af hvad Aarsag, om for den smagfulde Eqvipages Skyld, eller fordi han havde en
      vis Freeports Mine, eller fordi ved hans første Stilleholden
      Mylord What then? randt mig i Sinde - men hidindtil havde jeg
      holdt min Ubekiendte, uagtet han talte tydsk, for en Engellænder."Mit Navn er C**," sagde han, da jeg paa hans Forlangende havde sagt
      ham mit Navn og mit Fødeland - "Min Familie maatte flygte med
      de øvrige Hugenotter fra Frankrig - jeg var eene midt i en fremmet Verden
      i en Alder, hvori man bruger Leden - men jeg har været ligesaa lykkelig,
      som flittig, har erhvervet mig en anseelig Formue, som sætter mig i Stand til hvert
      Aar at giennemreise et Stykke af Europa med al muelig Beqvemmelighed - og har i den
      øvrige Tid af mit Liv, nemlig alle Vintre, en Beskiæftigelse, som ved
      Vanen er bleven mig Fornødenhed.""Paa denne Maade," gientog jeg, "har Tilfældet
      efter al Anseelse bragt de to forskiælligste Reisende sammen, der nogensinde  have spadsert med hinanden giennem denne
      Hede." Jeg fortalte ham endnu kortere min Historie end han havde fortalt mig sin
      - han udførte derpaa nøiere hvad han alt havde sagt mig
      - jeg ligeledes; og neppe havde vi paa denne Maade spadseret en halv Miil,
      før vort giensidige Bekiendskab var fuldstændigere end det ved mange Aars
      daglige Omgang i en Stad sandsynligviis havde villet blive det. Hede-Philosophic"Jeg holdt Dem strax for en Stoiker" - sagde han
       - "hvorfor holdt De mig?" - "For en
       Epicuræer," svarte jeg. - "De er meget
       oprigtig!" "Paa en Skueplads, som denne, behøves ingen
       Maske," blev jeg ved.- "To be or not to be that is the
        question!"*Han anbragte denne første Linie af Hamlets Monolog over Selvmord med en saa
       betydende Mine, med en saa betydende Tone ved denne, som det syntes mig, meget lidt passende
       Leilighed - at jeg strax sagde til mig selv: Enten er denne Mand en Nar eller en
       Viis! i det han bad mig ind i sin Vogn, som langsom rullede ved Siden af os, og som han i
       dette Øieblik bød holde stille. Jeg imodtog Tilbuddet - vi
       satte os - og Kudsken kiørte til.Aristipp selv havde ikke kunnet ønske at sidde mageligere.
       Jeg længtes efter Opløsningen af den doppelte Opgave: To be? or not to be? - og Nar? eller ikke Nar?"Jeg gad afhandlet denne Materie med alle tænkende
       Mennesker" - begyndte han. "De maa tilgive mig, at jeg syntes
       at fremtrække den ved Haarene; men Tiden er for kort i denne Verden til lange
       Preliminarier" -Han er ingen Nar! sagde jeg ved mig selv - "Jeg frygter,"
       udbrød jeg høit, "at min individuelle Mening om denne
       Shakespearske Linie er alt for individuel til at" -"Jo individuellere jo kiærkomnerel" - sagde han
       hurtig.Han er aldeles ingen Nar tænkte jeg. "Min særdeles
       individuelle, * At være til, eller ikke at være til, sec det er Knuden! som jeg troer, og derfor noget undseelige Mening er den, at Shakespear i denne Linie ikke har
       sagt sin; men Hamlets Mening - at den
       er umiddelbar poetisk; men i det høieste kun middelbar philosophisk -
       rigtig!To be or not to be is not the question* i mine Tanker!""Denne Mening har De tilfælles," sagde han, "med
       alle de Dogmatister og Orthodoxer, jeg kiender!""Jeg beder om Forladelse! Det er ikke fordi jeg enten paa Grund af saa kaldte
        Demonstrationer, eller saa kaldte guddommelige
        Aabenbaringer finder mig overbeviist om Fortsættelsen af min
       Tilværelse; men fordi sammes Ophør, og fuldkommen
       Tilintetgiørelse i al Fald er mig aldeles ligegyldig.""De kan altsaa tænke Dem Tilintetgiørelse uden
       Gysen?" spurgte han."Jeg veed ikke, om jeg kan tænke mig den", svarte jeg,
       "men det jeg forestiller mig ved samme: Ophør af al endog blot
       Muelighed til Bevidsthed, skrækker mig aldeles ikke. I alle urolige Forfatninger,
       hvori min Fornuft enten bluner, eller slumrer, eller sover - lokker den mig; i alle
       rolige - hverken ønsker eller frygter jeg den.""De er den første, som har roest mig Lüneburger-Heide, eller
        not to see" sagde han - "og den
       første, som har yttret mig Ligegyldighed over not to be!
       Men taler De alvorligen, eller paradoxerer De blot pour animer la
        conversation?""Jeg forsikkrer Dem paa min Ære, at jeg taler saa alvorligen, som om
       jeg talte med Philosophien selv i Sandheds Overværelse. Der er mig intet
       ubegribeligere end hvorledes de mangfoldige Philosopher, der for Resten modsige hinanden
       næsten i alle andre Ting, komme overeens i den Paastand, at intet
       skrækker Naturen og oprører Fornuften saa meget, som Utilværelse. Jeg troer, sandt at sige, at der stikker en smule Pralerie i
       denne Forsikkring; thi at saa mange lærde og dybsindige Mænd skulde tage
       feil af hvad der egentlig handles om i dette Enten - eller, og snakke hen i Taaget, som man siger, er usandsynligt. Angesten
       og Forfærdelsen for Utilværelse forekommer mig at have noget meget
       lignende med den Modbydelighed og Frygt, somme * At
         være til eller ei være til, er ikke Knuden. af vore fine Damer have for Fluer, Roser, Safran,
       Mandspersoner og ingen Ting - en Frygt, som gemeenligen kun yttrer sig i Selskab,
       og forsvinder, naar de blive allene - under to eller fire Øine
       - med Objecterne. Det lader saa smukt, at falde i Besvimelse -
       især naar man i Forveien kan sørge for Maaden, at falde paa -
       og det lader sælsomt, dybsindigt, metaphysiskt, at gyse for intet. Jeg som hverken
       er sælsom, dybsindig, eller overnaturlig, og heller ikke skiøtter om at
       ansees derfor, bekiender aabenhiertigen, at Intet
       forskrækker mig ikke." -"Frygten for Døden finder De altsaa ligeledes unaturlig?""Ingenlunde! jeg finder den rigtig nok ufornuftig; men
       aldeles ikke unaturlig. Frygten for Døden er overalt ikke
       Frygt for intet. Det er, Tabet af en Milliondeel, af en Tusinddeel, af
       en Tiendedeel, af høit den halve - og ikke Tabet af den hele
       Tilværelse, som skrækker i denne Forestilling. Bestod Døden i
       aldeles Tilintetgiørelse, vilde den ikke skrække Menneskene
       nær saa meget. Enhver nogenlunde frisk og rørig Forstand vilde da strax
       have den Slutning ved Haanden, som beroligede Sterne: "Jeg
        maatte være en Nar, om jeg frygtede dig, o Død! thi saa længe
        jeg er, er Du ei, og naar Du er, er jeg der ikke." Hvordan man altsaa snoer
       og vender det, har Phantomet Utilværelse ingen Side, hvorfra
       det i mindste Maade kunde forstyrre min Rolighed; thi er det aldeles Intet, falder naturligviis al Betænkelighed derved og derover bort
       - og er det Noget, angaaer dette Noget ikke mig."
       -- "Men Lysten til at existere" - -
       -- "Existerer ikke!" brød jeg hastig af
       - "Hvad man kalder saaledes er intet andet end Lyst til at virke,
       handle, nyde, frembringe - kortsagt Lyst til Yttring af det eengang existerende
       Væsen. Denne Lyst er, som jeg troer, almindelig og aldeles naturlig. Hin Ulyst
       altsaa er ikke Modbydelighed for Tabet af vort Væsen - men for Tabet af
       sammes Yttring - som oftest blot paa den Maade man er vant til. Saaledes indbilder
       hin sig, at gyse tilbage for Tilintetgiørelse, der i Grunden kun
       skiælver for Tabet af Liv - og denne for Tabet af Liv, der egentlig kun
       frygter for Tabet af Spisen, Drikken, Spillen, Leflen, o. d. l." -"Og om nu Døden i egen Person kom Dem imøde i dette
       Øieblik?" -"Hans Majestæt skulde være mig hiertelig
       velkommen!" sagde jeg."De frygtede altsaa ikke for mindste Tab ved denne Leilighed?"
       -"I det høieste for Tabet af - Deres
      Selskab." Den Lyneborgske HedeEPSDORFVi vare paa denne Maade komne til en lille Flekke, hvor vi steege af Vognen, for at tage
       Frokost. Man kan i Epsdorf have ypperlig kold Steeg, Parmesan og Schweitzerost,
       Franskbrød og Madera - vel at mærke! naar man fører
       det selv med sig. Vi leirede os paa en Plads foran Kroen under aaben Himmel, for at
       tilfredsstille den synderlige Appetit, Veien havde givet os. Tieneren dækkede i en
       Hast en omvendt Tønde for en der liggende Eegestub, i et Øieblik kom
       Flasker, Glas, Knive, Gaffeler og alt Tilbehør frem som ved Slaget af en Talisman;
       Vinen sprudlede i de guldrandede Chrystaller - alt var saa beqvemt, smagfuldt,
       lækkert og lokkende, at det kiære Meta pludselig
       forsvandt af min metaphysiske Stemning. "To enjoy! that is die
       question",* sagde jeg, i det jeg tømte Glasset."Men Deres Stoicismus" -"Apropos! - Forlad mig, at jeg falder Dem ind i
       Deres Tale! paa hvad Grund har De holdt mig for at være Stoiker? Jeg tænker Epicurus selv har oftere gaaet til
       Fods end aget." -"Ikke just det; men den Omstændighed, at De forlod tre saa artige
       Damer - (jeg havde sagt ham, at jeg hørte til hint Selskab) -
       i Deres Alder - og i denne Hede." -"De vil maaskee let forklare dette," meldte jeg, "naar jeg
       siger Dem, at den eene af disse Damer var en Enke, den anden en givt Kone, og den tredie min
       Søster." -"Der kunde siges meget om det første og det andet" - sagde han; "men det vilde
       føre os for langt fra vor slupne Materie."Vi satte os igien i Vognen.* At nyde, det er Hovedsagen! Divels SteinwegSaaledes kalder Hannoveranerne den Vei, vi nu kiørte; og den fortiener sit Navn
       - i ondt Lune. Vi derimod fandt den begge ret artig. Uden ængstlig at
       søge hint slupne Meta, kom vi det efterhaanden
       nærmere og nærmere i vore Diskurser. Jeg begyndte at finde mig meget vel
       i denne Vogn, og forsonede mig lidt efter lidt med dens Magelighed. Herr C** var en Mand af
       Erfaring, Smag, og Kundskaber. Han fortalte mig sin Historie fra Begyndelsen til Enden, og
       fortroede mig sine Principier, og sine Omstændigheder, og Resultatet deraf blev, at
       jeg holdt ham for den lykkeligste Mand paa Jorden. "Jeg har alt," sagde
       han, "hvad jeg har ønsket og kan ønske mig, Sundhed, Rigdom,
       Huusfred, (thi jeg er ugivt), en temmelig god Samvittighed, Bøger - og
       saa meget i Panden, som der behøves til at more mig med dem - jeg
       kjender kun eet eeneste Savn, mangler kun een eeneste Behagelighed i denne Verden -
       men det eene er nok til at forbittre al min øvrige Nydelse, og sætte mig
       i Classe med alle andre Ulykkelige." -Jeg plagede min Giettekraft med at udfinde hvad en saadan Mand i saadanne
       Omstændigheder endnu kunde mangle. "Det er dog vel ikke Friehed?" sagde jeg - "thi jeg begriber
       ikke hvorledes en rig Handelsmand i en frie Rigsstad skulde savne samme?""Nei! Himlen frie mig - jeg hverken vilde eller kunde leve en Dag til
       Ende uden Friehed.""De er vel ikke af en Hændelse forelsket i een eller anden grusom
       eller ulykkelig Prindsesse?"Det var endnu mindre Tilfældet!"Ah! - nu traf jeg det udentvivl - Deres Siel
       brænder af Tørst efter Sandhed, efter Tilfredsstillelse i Henseende til
       Opløsningen af de store Fornuftopgaver, der hidindtil ere lige saa mange
       philosophiske Gaader - De leder om det, saa mange brave Mænd fra Anaxagoras til Spinoza have ledt om og ikke fundet
       - den philosophiske Steen, som skulde begrunde vore Ideers Hovedbygning?"Han forsikkrede mig, at han i denne Henseende var temmelig rolig. "Saa maae De
       - trods al Deres Sundhed - være plaget med den ulyksalige
       Snue?" sagde jeg:""Den anden efter Jupiter, og rig,""Frie, agtet, elsket, Kongers Konge, og""Særdeles frisk - kun plaget lidt af
       Snue!""*Da han og nægtede dette, opgav jeg Gietningen af hans mørke Tale.O Lyksalighed! af alle Jordens Chimærer er Du den aller meest
       chimæriske! Heller vil jeg lede om tørre Figener paa Bunden af Havet, og
       om friske i denne Hede - heller vil jeg lede om Friehed, og Sandhed selv, eller de
       Viises Steen, end være saadan en Nar, at løbe surr efter Dig, Veirlys
       for alle Veirlys, Jordens almindelige Lygtemand!Jeg troede endelig eengang at have fundet en aldeles lykkelig i alle Henseender
       misundelsesværdig Mand - og nu - sandelig! uagtet jeg ikke har
       ti tusinde Delen af hans Rigdom, uagtet jeg ikke har tusinde Delen af hans Eqvipage, uagtet
       jeg ikke har tiende Delen af hans Sundhed - uagtet jeg maaskee ikke har tredie
       Delen af hans Forstand - uagtet jeg for Resten har ikke blot alle de andre Savn,
       han ikke har; men tillige det eeneste, han lider under - jeg vilde dog ikke bytte
       med ham!Han indgiød mit Hierte fra dette Øieblik af virkelig Medlidenhed. Men
       hvori bestod da hans overordentlige Ulykke? Man høre det og skiælve!"Hvad nytter det mig altsammen til?" sagde han, "Caffe, som jeg elsker meer end al Jordens Vine, og meer, i det mindste i
       mange Øieblikke, end al Jordens Fruentimmere, Caffe, som
       jeg elsker til Raserie - Caffe er mig aldeles
        forbuden!"Lee, hvo som vil, herover! For saa vidt alting i denne Verden fra en vis Synspunkt er tragiskt vilde det være undskyldeligt om man græd
       - men for saa vidt alt fra en anden Synspunkt er comiskt,
       kan man ikke heller tage en Smule Latter ilde op. Kun tage man sig i Agt for at lee med en
       vis Haan over det Suk, hvormed min lykkelige Mand fremførte hine Ord; thi det
       kunde let være, at man i det man udleer ham, tillige udleer sig selv, sin Fader,
       sin Bestefader, sin Oldefader, sin Tipoldefader, og saaledes sin hele Familie opad til Adam.* - Uno minor - Jove, dives, Liber, honoratus, pulcher,
       rex denique regum Præcipue sanus - nisi cum pituita molesta cst. Hor.Om man, ved at belee en saadan Unøisomhed, tillige beleer i Forveien sin
       Søn, Sønnesøns Søn, og saa videre sin hele
       Familie nedad til den sidste Descendent - vil jeg ikke afgjøre. Det vil
       komme an paa den Vei, Menneskeheden engang vælger. Bliver den ved at gaae frem paa
       den nærværende Stie - vil et eller andet Caffe-Savn bestandig
       bestrøe den med Torne.Havde han sagt: Chocolade er mig aldeles forbuden, eller Thee, eller Engelsk Øl, eller Madera, eller Jordbær - vilde
       man have fundet hans Græmmelse derover ligesaa urimelig.Hin Erobrer græd, siger man, da han ingen flere Lande fandt at undertvinge. Den
       der harmer sig over Savnet af en Verden, og den der græmmer sig over Savnet af
       Caffe - er i mine Tanker lige afsindig - og lige tilgivelig. Lysten til
       en Kop Caffe og Lysten til en Krone - Higen efter Smagen eller blot
       Røgen af hin, og Higen efter Udødelighed ere lige rasende, og lige
       - menneskelige.Vor nysnævnte Stammefader besad (om man skal troe Historiens Sigende) alle de
       Fordele og Beqvemmeligheder, havde alle de Nødtørftigheder og
       Behageligheder, en nyskabt Mand med nogenlunde Billighed kan forlange. Fuldkommen
       Uafhængighed af andre Mennesker, lykkelig Kierlighed, og rolig Søvn
       syntes at kappes med hinanden om at dysse hans unge Siel i den sødeste
       Tilfredshed. Hans Opholdsted var netop det modsatte af denne Hede, den skiønneste,
       frugtbareste, kielneste Plet paa Jorden. Den opgaaende og nedgaaende Soel
       opglødede dens Ynde Morgen og Aften i Himlens varmeste Purpur -
       tykløvede Træer frembøde ham hver Middag deres
       kiølende Skygge. I Bækkens Chrystal saae han sin Mage fordobblet, og
       naar han under Palme-Taget i hendes Arme hensmeltede i Kierligheds saligste Fortryllelse, ved
       Vandfaldets, Vestvindens, og alle Fuglenes sammenstemte Melodier - hvor var hans
       Tilstand misundelig!Hvilken Rigdom, hvilken Overflod besad han ! Den hele Verden, med alle Skatte og
       Velsignelser fra Solen, der bestraalede hans Paradiis, til Rosen, som beduftede hans Leie!
       Herre over alle levende og livløse Skabninger, og ti doppelt nydende sin Herlighed
       ved at dele samme med sin Elskede - hvad fattedes ham?Mellem ti tusinde Nydelser og sandselige Fortryllelser - varFrugten af eet eeneste Træe ham forbuden. Farvel Tilfredshed
       og Roe! Farvel for bestandig, al hans Lyksalighed!Jeg erkiender, at det vilde have gaaet mig, som det gik ham; og den som ikke erkiender den
       Sandhed, at det vilde have gaaet enhver i hans hele følgende Familie ligeledes,
       har maaskee studert alt hvad der kan studeres fra Melkeveien paa Himmelen til Melkeveien i
       sit Kiøkken; har maaskee studert alle Steene, og Planter, og Dyr, og alle de
       Folianter og Qvarter, som handle derom - men hverken sig
       selv, eller Mennesket.Da man ikke veed hvad det var for en Frugt, hvis Savn Adam ikke kunde udholde -
       kan det ligesaa vel have været Caffe, som nogen anden. At
       den var saa saare lystelig at see til - vil ikke sige mere, end at den var
       forbuden. Enhver forbuden Ting er lystelig at see til."Hvad nytter det mig altsammen?" - sagde Adam, og saae sig
       rundt om i Eden, og saae den opgaaende Soel, og den rødmende Høi, og
       den lysnende Skov, og det glimrende Vandfald, og de mange bugnende Frugttræer, og,
       hvad der var skiønnere end det alt, den vaagnende, smilende Mandinde -
       "hvad nytter det mig altsammen til, da jeg dog ikke tør smage denne
       - Caffebønne?" -"Og hvad nytter det mig altsammen?" - sagde Herr C**, og
       saae sig om i Lüneburger Heide - "Caffe er mig aldeles
       forbuden; een eeneste Kop vilde dræbe mig.""Kan det trøste Dem," sagde jeg "saa maae jeg
       sige Dem, at jeg er netop i samme Tilfælde." - "Og
       De fortvivler ikke derover imellemstunder?" - "Nei! svarte
       jeg; thi det er ikke min eeneste Plage. Havde jeg, som De, alle andre Livets Behageligheder,
       vilde jeg maaskee ogsaa fortvivle."Jeg erindrer ikke, hvorledes vi herfra kom igien paa Tale om U tilværelse. Han
       sagde mig, at Aarsagen, hvi han havde bragt denne Uting paa Bane, var
       fordi han - foredrog den alle Ting paa Jorden.Forfængeligheds Forfængelighed! Ingen føler Dig saa dybt,
       som de Ulyksalige, vi misunde! Den Lyneborgske HedeSCHAFSTHALHele Selskabet samledes her Klokken fire om Eftermiddagen. Damerne skiændte lidt
       paa mig, fordi jeg saa aldeles havde forladt dem midt i Ørken, og - da
       de ikke vidste hvor jeg var bleven af - indjaget dem Frygt for at have forvildet
       mig. Herr C** undskyldte mig, ved at paastaae, han havde bortført mig med Vold.
       Sagen var, de vilde have havt mig hos sig, for at snakke dem i Søvn -
       jeg lovede dem denne Tieneste paa det skiønne Stykke Lyng, som endnu var tilovers
       - og lod altsaa Manden uden Caffe reise allene til Celle.Vi giorde i Forveien et ypperligt lille Maaltid her af Jordbær, forlystede vore
       Øine med Synet af nogle Bøgetræerog især med Synet
       af nogle ret artige Lyng-Nympher, hvis Kinders Roser og Halses Lilier, erstattede meer end
       tilstrækkelig Mangelen paa Blomster i denne Egn. En stor Mængde
       Faarehiorde i Nærheden lod mig slutte at de vare Hyrdinder; og, sandelig! de vare
       de meest arcadiske jeg hidindtil har seet. Jeg faldt paa at troe, Naturen havde
       udtømt sin hele Frugtbarhed paa denne Plet af Jorden i deres
       høitbølgende Barme.Vi vare neppe komne en halv Miil fra Schafsthal, før Damerne allerede slumrede.
       Jeg fortsatte min Snak med S** indtil han endelig og faldt i Søvn. Jeg var nu
       igien aldeles overladt til mine egne Betragtninger - og Scenen var virkelig af den
       Natur, at man enten maatte sove eller - meditere. Den egentlig øde og
       sørgelige Deel af Veien fra Lüneburg til Celle begynder her. Sand, Lyng
       og Moor omrandet af evige Gran- og Fyrreskove, er alt hvad man opdager. Ikke eet eeneste Tag
       - intet Vand - intet Menneske - intet Dyr - selv ikke
       i Luften - naar jeg undtager en gyselig Mængde Ravne, der fra det sidste
       Slag her imellem Franzoserne og Hannoveranerne endnu lugte til Valpladsen. Over denne stille
       døde Flade ruller Vognen saa let og sagte, at man hører sit eget
       Aandedræt. Søvnen i Vognen og den almindelige Slummer i hele Naturen
       havde kunnet hendysse enhver anden; men jeg var nu eengang saa vaagen, at jeg tvivler paa,
       den længste Prædiken i Doctor As, Bs, eller Cs Smag vilde have kunnet indslumre mig.Jeg havde hidindtil hverken havt Tid eller Sted til at anstille Betragtninger over min
       Udenlandsreise - og det var mig ret kiært, at jeg nu fandt al den Roe,
       som behøvedes hertil. Da jeg havde bragt alle didhørende Forestillinger
       i en Slags Orden - fandt jeg, at intet i Verden var nyttigere og behageligere end
       en saadan Reise. Jeg summerede denne første Dags Indtægter og fandt dem
       overstige en heel Maaneds i Kiøbenhavn. To Yderligheder i den materielle, og to i
       den intellectuelle Verden, vare allerede henlagte i min lille
       Erfarings-Sparebøsse: Vierlandene og denne Hede - Patriarchen i Lüneburg og hin
        Kongers Konge uden Caffe - det forekom mig i det jeg
       løftede Hovedet, som om disse fire nye Mynter tyngede det doppelt, og altsaa
       veiede allene ligesaa meget, som alt hvad der i Forveien laae forvaret.Hvad den sidste angik, da gav hans Bekiendskab - det andet paa denne Side Elben
       - og de Samtaler, vi havde havt med hinanden, mig Anledning til adskillige
       Reflexioner over Lyksaligheds-Læren eller, som man og kunde kalde den,
       Nydelses-Philosophien. Men de vare alt for paradoxe og heterodoxe til at jeg skulde vove paa
       eengang at komme frem med dem alle. Kun een eeneste til Prøve. Man er Lyksalighed
       nærmere i Mangel end i Overflod, tænkte jeg - de Herrer derfor,
       eller Fruer, som intet andet Maal i denne Verden have, burde tage sig vel i Agt for enhver
       nye Beqvemmelighed, for enhver nye Vinding, og kortsagt for ethvert Ønskes
       Opfyldelse - thi bringe de det saa vidt, at de intet Savn mere
        kiender, savne de alt. Den rigeste Mand er naturligviis den allermeest
       nødlidende; thi han har i egentligste Forstand dræbt sin hele Capital i
       det han har taget den fra Haabet, i hvis Giemme den allene levede.Mennesket er saaledes indrettet, at alt hvad der af udvortes Ting virkelig skal
       lyksaliggiøre ham, maa ligge foran ham i en vis Frastand. Hans fremilende Natur er
       bestandig i en saadan Fart, at intet saa snart er tæt ved ham før det er
       ham forbi.Den Menneskelige Lyksalighed er, kort sagt, en virkelig Regnbue. Saa
       længe den er foran os hvelver den vor Udsigt med syvfold Glands og Fortryllelse.
       Ikke saa snart ere vi midt deri, før den er forsvundet.Jeg holder derfor, maae jeg tilstaae, meer af enhver anden Philosophie, end af den, som
       opstiller hin Regnbue til Maal  for vor Fremilen
       - da den i Anvendelsen synes mig saa aldeles at hæve sig selv, som nogen
       Modsigelse kan det. At lede om det, som da først ganske tabes, naar det er fundet,
       forekommer mig yderst urimeligt.Og jeg er vis paa, at denne Hedehyrde lever meget muntrere og sover
       meget sødere, end den fede Vierlandsbonde!Milde Himmel! lad mig altid beholde i det mindste syv uopfyldte Ønsker! Lad
       deres Regnbue stedse forskiønne min Fremsigt - og skulde jeg komme den
       for nær - saa ryk den, trods alle mine indstændige
       Bønner, tilbage! CelleMen hvorledes vil det gaae mig og min Dagbog, hvis Indkomsterne paa min Reise saaledes voxe?
      tænkte jeg, i det vi rullede giennem Forstaden over Floden ind i denne anseelige
      Bye. Har Veien fra Lüneburg hertil fyldt saa mange Vinkler i mit Hoved, Kroge i mit
      Hierte, og Sider i min Dagbog - Veien fra Lüneburg til Celle, hvorpaa der
      dog efter de nøisomste Reisendes Forsikkring er intet
      mærkværdigt, hvor alt er tomt, eensformigt og dødt -
      hvorledes vil det da gaae herefter, naar jeg kommer ind i den fulde, afvexlende, levende
      Verden? Det vil jeg lade Himlen og Papiirmølleren sørge for.Det første, som faldt mig i Øiet i Lüneburgs Vertshuus, var
      en levende Galathea - Det første, jeg fik
      Øine paa her, var en - ak! for længe siden død Cypris, men hvis nok saa slet trufne Billede opvakte dog ulige heftigere
      Følelser hos mig end alle levende Galatheer vilde have været i Stand til.Det er ikke fordeelagtigt for Patriotismen, sagde jeg ved mig selv, at alle Danske, som
      reise udenlands, maae passere Celle. Brændte den end nok saa stærk i min
      Barm i dette Øieblik, Du vilde dog puste den ud, ulykkelige Cypria! blev jeg ved, og vendte mig igien til Billedet - denne bittre Taare
      vilde slukke den! Og neppe vilde den tændes igien, saalænge jeg blev i
      denne Bye, hvor Din mørke, blodige Skygge overalt møder mig!Jeg sov lidet eller intet om Natten. Et Uveir havde leiret sig over Byen; det tordnede
      overmaade stærkt, og i hvert Lyn saae  min
      Phantasie hin Cypria, hvis Martyriums Erindring har kostet mig saa
      mange blodige Taarer.I Morgen skulle de rinde paa Dit Alter! O! hvor gierne havde jeg ladt mig giennembore for
      Dig! Du var min nyefødte Phantasies Gudinde, Cypria Mater!Men hvi blev Du ikke i Dit Cnidus - hvi seilede Du til os paa Din Concha
      - for at tabe Din Uskyldighed, Din Rødmen, Dit Hierte, Dit Liv
      - og alt hvad Gudinder kunne tabe - undtagen Din Udødelighed? MausoleetJeg phantaseerte, drømte, tænkte intet andet. Neppe vaagnede jeg om
       Morgenen af min korte Slum, før jeg i en Hast omgiordede mig til min nye
       Pillegrimsgang. Jeg tog min Søster og S** med mig. Vi gik over Volden.
       Musikdirector Weber, en Ven af S**, mødte os. Vi giorde
       snart hinandens Bekiendskab - og fulgtes ad til Templet.Taarerne styrtede mig af Øinene ved den første Indtrædelse.
       Jeg nærmede mig med bankende Hierte til det hellige Marmor. Jeg knælede
       - jeg bad. Jeg besinder mig aldrig at have været i en
       høitideligere Stemning.Havde jeg havt een eeneste af hendes Taarer paa min Samvittighed - jeg
       følte det - jeg havde opgivet Aanden i dette Øieblik.Nei! Kong Lear er dog ikke blandt alle muelige historiske Herodramer
       det meest rørende! sukkede jeg. Nu saae min antændte Indbildning det
       hele mageløse Sørgespil opføres. Hvor gyste, hvor zittrede,
       hvor græd jeg! Mit Hierte blødte, giennemboret af hver Piil som traf den
       lidende Heltindes, fra den første, som forgiftede, til den sidste som knuste det.
       O! havde jeg kunnet hengræde mine Forestillinger, mine Fornemmelser, mine
       Følelser paa Papiret - hvilket Sørgedigt! Selv hine
       Bødler skulde have læst det med Taarer!"Offer for Elskov, Herskesyge, og Cabale! Forførte, mishandlede,
       dræbte Uskyldighed! Om hundrede Aar skal dit Navn, lig Phønix, opstaae
       af sin Aske og straale paa et Monument, skiønnere  og varigere end dette! Om hundrede Aar skal Din Glands fordunkle Johanne Grays, Marias af Stuart, og selv Marias af
        Moulins!"Havde man ikke overtalt mig til at gaae med omkring paa Slottet, Ridebanen, og i Staldene,
       vilde jeg sikkert atter her have forsømt de almindelige Seeværdigheder,
       saa ubetydelige, ligegyldige og kiedsommelige forekom mig alle Spor af Kongelig
       Høihed og Pragt i det Lune, hvormed jeg forlod Capellet, Dog den Forestilling, at
       Hendes Fødder havde betraadt alle disse Fliser, og Hendes Blik i det mindste
       berørt alle disse Gienstænde, gav dem den Interesse for mit melankolske
       Sværmerie, som umiddelbar manglede dem. Slottet, der i Aaret 1757
       ødelagtes af de Franske, og siden er blevet istandsat, har noget virkelig meget
       romantiskt. Det er en prægtig Bygning, omgivet af brede dybe Grave og deilige
       Volde.Staden Celle selv er en net, temmelig anseelig, og for det meeste velbygget Bye ved Alleren, hvor Fuhsen flyder deri. Den har smukke
       Bygninger i temmelig lige Gader, og adskillige Haver, hvor man ikke synderlig
       mærker til Heden, i hvis yderste Flip den dog egentlig ligger.
       Overappellationsretten for de samtlige Brunsvig-Lyneborgske Lande er her, foruden adskillige
       Collegier. En fransk Colonie, som har nedsat sig i een af Forstæderne, har, siger
       man, havt megen Indflydelse paa Indvaanernes Levemaade, der udmærker sig ved
       Fiinhed og Artighed. Alle Secter fordrage sig her ligesom i Altona. I Vertshuuset var en
       saadan Vrimmel af Reisende, at vi af Mangel paa det fornødne maatte skynde os
       derfra. Det beste var Taffelmusiken; thi Garnisonen trommer og piber fortreffelig. Men da man
       ikke kan leve af Trommen og Piben allene - var man end nok saa melankolsk
       - brøde vi op strax efter Middag.[...]HannoverDen 24. Junii.Elskere - og Elskerinder - af velskabte og velklædde
      Martis-Sønner maae reise herhid for at see Livgarden til Hest og til Fods. Jeg har
      ingensteds seet en saadan Samling af mandigskiønne Mandspersoner. Deres Uniform er
      og saa fordeelagtig som en gothisk Dragt kan være det. De, jeg har lært at
      kiende af disse nye Myrmidoner, opvække den skiønneste Formodning om
      Besiddelsen af andre endnu betydeligere Fortrin. De lode til, hvad Oplysning og Tone angik, at
      spille samme Rolle her, som den vore Søe-Officerer (Danmarks Ære) spille
      i Kiøbenhavn. Deres raske, fyrige, kiernefulde Udseende var mig Borgen for deres
      Sædelighed.Hannover er en temmelig stor, meget smuk, og fra mange Sider
      særdeles interessant Bye. Egnen rundt omkring den er behagelig. Man finder alt hvad
      der henhører til en Residenz, undtagen Hof, det slemmeste, som oftest, i en
      Residenzstad. Levemaaden er artig og utvungen. Man forskiønner Staden Aar efter
      Aar; den nye Gade, man er ifærd med at anlægge, lader til at ville blive
      overmaade prægtig. I den eene Deel af Byen contrastere de ældgamle
      gothiske Huse besynderligen med de nyere; men denne Afvexling giør i mine Tanker
      ingen ubehagelig Virkning. Jeg hader den alt for store Eensformighed i Byer og i Selskaber, og
      seer gierne Minder af den forbigangne Tid i den nærværende.Det saa kaldte Vauxhall er en skiøn Samlingsplads om
      Sommeren, hvor man spadserer, drikker Caffe, spiser til Aften i forskiællige Partier
      og Grupper. Det smukke Kiøn glimrer her i fuld Rustning. Baron Knigge førte mig hen til den underskiønne Frøken **,
      Maanen iblandt disse Stierner, i hvis Glands de herværende Kunstnere tænde
      deres Farver og Toner. Især er hendes Profil saa skiøn, at Malere fra
      alle Kanter i Landet strømme hid  for at
      copiere den. Min Forventning var til Lykke alt for høit spændt i
      Forveien; det havde ventelig ellers gaaet mig i hendes Maanskin, som alle andre. Jeg fandt
      hende deilig; men mit Ideal var fortryllende - Hendes lette, frie og indtagende
      Væsen erstattede imidlertid hvad hun tabte ved Sammenligningen. Det er besynderligt
      nok, at Phantasien ligesaa lidt naar det Virkelige i Behagelighed, som det Virkelige naar
      Phantasien i Skiønhed. Dersom denne Omstændighed ikke var, vilde intet
      Fruentimmer være farligt. Det er ikke deres Skiønhed, som erobrer os, men
      deres Ynde.I Dilettant-Concerten her, hvor den mageløse Haydns
      herlige Symphonier henreve mig, giorde jeg Bekiendskab med en engelsk Agent, som nylig var
      kommen hiem fra Tranqvebar. Han kiendte meget nøie vor Walther og vor Prahl; og giorde, i det han fortalte adskillige
      Træk af dem, den Bemærkning, at man umuelig kunde leve med disse to
      Personer uden at blive høist begierlig efter flere Danskes Bekiendskab, for den
      Originalitets Skyld, de begge opvakte en saa stærk Formodning om hos Nationen. Han
      havde stor Lyst til at besøge Danmark, sagde han, var det og blot for at
      træffe der endnu to andre ligesaa besynderlige og interessante Mennesker. Ved ingen
      Leilighed føler man saa inderligt det jeg veed ei hvad,* den Romerske Digter tillægger den fædrene Jordplet,
      som naar man i et fremmed Land hører sin Nation bedømme. Man er i et
      saadant Øieblik ikke længer Individ. Han vandt mit Hierte ved denne
      eeneste Yttring. Hvorvidt han giorde Undtagelsen til Regel - hvormeget der
      tilhørte Norge i samme - hvor aldeles hans
      Bemærkning streed imod hans Landsmands Sternes -
      brød mig ikke Hovedet i dette Øieblik. Jeg fandt mig forbunden til at
      giengiælde hans Compliment med den beste Vending, der faldt mig ind: "Altsaa (svarte jeg) reise
       Engellænderne dog for at see Engellændere!"[...]* Nescio qua natale solura dulcedine cunctos ducit. Ovid.HamelnO! Bierge! Bierge! - hvad har den seet paa Jorden, som hverken har seet et Bierg
      eller Havet? Og dog ere disse foran mig mørknende Bierge kun Høie imod
      Brocken* - og Brocken selv kun en Banke imod een af de Schweitzerske Alper!Af alt hvad jeg hidindtil har seet af perspectiviske Landskaber har intet grebet mig saa
      meget, som Indfarten til Hameln. En snoerlige Vei giennem smaae kunstløse Haver med
      høie Buskbakker paa begge Sider - foran et bag over Byen fremskydende
      Bierg med Bygninger paa - den videste Udsigt mellem Høiene over dybe
      Dale, hvor Møller og Hytter og Landsbyer legte Skiul bag yndige Lunde -
      hvor fortryllede mig denne Udsigt!Vi kiørte over Weserbroen giennem en overmaade skiøn Steenport ind i
      Staden. Dens Volde ere prægtige, krandsede med skiønne Alleer, og Gravene
      dannes af Weseren. Her var det Christian den fierde, som Kredsoberst i
      Trediveaarskrigen, den 20 Julii 1625 med sin Hest styrtede ned fra Brystværket.
      Hamelns Historie er siden den med Göttingen og Hannover udgik af Hanseeforbundet en
      bestandig Lidelses og Forfølgelses Legende. Der er ingen tænkelig Stad-
      eller Landeplage, som den ikke i en Tid af to hundrede Aar har undergaaet. Krig i Fred og i
      Strid, Oprør, Pest for Mennesker og Qvæg, Ildsvaader,
      Oversvømmelser, Orcaner, Jordskielv og Lynslag have afvexlet med hinanden i Kappen
      om at nedbryde dens Huse, og udrydde deres Beboere. Synet af en saadan Stad giør
      omtrent det samme Indtryk paa mig, som en Olding, der er bleven graae i Gienvordigheder.Over Raadhuusporten faldt mig en Inscription med store forgyldte Bogstaver i
      Øinene. Jeg gaaer ikke gierne en saadan * Blocksbierg. forbi uden at læse den - uagtet
      jeg er intet mindre end Antiquarius. Jeg havde formodet at finde en ganske anden end den jeg
      fandt - krigerisk er den vist, tænkte jeg, da alting her er
      Fæstning - men hvor studsede jeg ved at læse:Aus Gottes reicher Milde hatDer Becker Brodt, und Rath die Stadt.Saa from og opbyggelig denne Inscription nu og virkelig er, kunde jeg dog ikke faae i mit
      Hoved, hvorledes den første Deel af samme kom til at glimre paa en Raadhuusport
      - saa meget mindre da Raadhuset var nyt opbygt - og virkelig i en temmelig
      god Smag; det langspirede Kirketaarn, som hævede sig bag samme, gav mig ikke mere
      Oplysning i Sagen. Hvad der forekom mig afgiort var, at hverken det verdslige eller geistlige
      Raad havde kunnet foreslaae den. Det første vilde maaskee have valgt:Aus Georgs reicher Milde hatDie Festung Wäll', und Rath die Stadt.Det andet:Aus Gottes gnadenreicher Milde hatDie Kirche Priester, Predigten die Stadt.Den virkelige Inscription røbede en ubegribelig Selvfornægtelse.Det lykkedes mig paa min Spadseregang giennem Byen, at træffe paa et saa
      ærligt Ansigt, at jeg i Forveien var overbeviist om troehiertigt Svar paa mit
      Spørsmaal. "Ja det kan jeg give Dem den beste Underretning
      om" - sagde den gamle Mand - "men ikke sandt? det er
      en skiøn Overskrivt?" "Upaatvivlelig!" sagde jeg,
      "det var at ønske, man fandt flere slige korte Inscriptioner, og
      færre lange Bøger i denne lille Sperevip-Verden - just derfor
      gad jeg saa gierne vidst dens Oprindelse." - "Seer De den
      gamle Kone, som sidder hist i Hiørnet af Porten og sælger
      Hvedebrød?" - "Hun har dog vel ikke forfattet
      den?" sagde jeg - "Nei!" sagde han; "men
      Bageren, hun sælger Brød for, har -  ikke heller forfattet den." Endnu var jeg lige nær.
      "Det er egentlig en vidtløftig Historie," blev han ved
      - "Vilde De giøre mig den Ære, at trine ind i
      Vertshuset her tæt ved, saa kunde den ved en Flaske Viin fortælles i al
      Magelighed," sagde jeg. Ved denne Leilighed slog jeg Øinene paa
      Vertshuus-Skildtet, og saae -Men jeg vil først affærdige Indskrivten paa Raadhuusporten.Den gamle Mand takkede - han drak aldrig Viin, sagde han - og fortalte
      mig paa staaende Fod den hele Begivenhed med al den Vidtløftighed, jeg kunde
      forlange.Summen deraf var, at en vis Bager, før den nye Raadhuusbygning blev
      opført, fra umindelige Tider havde havt Hævd paa Kirkehiørnet
      til Salg for sit Hvedebrød. Folk var nu engang vante til at søge det
      der, altsaa protestene Bageren mod Bygningens Opførelse paa denne Plads. Efter
      mange Raadslagninger og Forhandlinger paa begge Sider blev ham endelig Raadhuusporten
      indrømt til Brødsalg; men Bageren var dermed endnu ikke
      fornøiet. Paa Kirkehiørnet havde han havt sin Kringle - han
      vilde nu og, at Raadhuusporten skulde prydes med en saadan. For paa en anstændig
      Maade at forene Bagerens Interesse med Raadhusets Ære, lod Magistraten altsaa
      sætte den overanførte Inscription - "og i
      Grunden," endte den gamle Mand, "kan man endnu mindre undvære
      Brød og Bager, end Raad og Raadhuus - hvorfor Bageren og staaer
      først, som De har seet."Indskriften paa det omtalte Vertshuus, hvis Skildt var en Klase Vindruer -
      - var næst den, Vesterbroe udenfor Kiøbenhavn har den
      Ære at besidde, hvis Diogenes, der puster Lyset ud i sin
      Lygte med Underskrift: Her fandt jeg Mennesker og Selskab! paa
      Veien til Frederiksberg har aflokket mig saa mangt et Smil, og kildret min patriotiske
      Forfængelighed meer end alt andet paa den hele Promenade - den
      sindrigeste, jeg hidindtil har seet i sit Slags. Skade kun, at den var i et Sprog, som i
      Hameln hverken er Mode- eller Almues-Sproget, den forenede for Resten alle de Egenskaber den
      strængeste Kritik kunde udfordre. Under Drueklasen nemlig stod: Veritas in vino.*Hvor laconiskt! hvor kiernefuldt! hvor kraftfuldt! Hvor omfattende * Sandhed
       i Viinen. i Betydning - hvor rigt paa
      Udlæggelser - hvor tilfredsstillende i hvad Mening, i hvad
      Henførelse, i hvad Hensigt man og tager det! Alle de Inscriptioner, jeg kiender i
      vort kongelige Kiøbenhavn, fra den paa Christiansborgs Port af til den paa Abel Cathrines Boder ere vandige derimod. Det giorde mig ondt, at den gode
      Mand ikke vilde gaae ind med - jeg havde med Fornøielse offret min Mark
      til den sindrige Forfatters Erindring.[...]Pyrmont AnkomstenDen 26. Junii.Endeligen ere vi Klokken eet om Natten komne til dette berømte Sundheds-Tempel,
       Maalet og Grændsen for vor selskabelige Reise; jeg for min Deel ubeskrivelig mat,
       efterat have gaaet for det meeste i syv Timer fra Foden af Georgs Fortet, som ligger to Miile
       herfra.Halv saa lange Miile, som disse tvende, har jeg aldrig drømt mig. Den sidste
       Fierdingvei forekom mig allene længer end to Hede-Mile. Jeg begyndte virkelig ved
       Bommen at tvivle om, nogensinde at komme hertil. Imidlertid er det dog virkelig skeet
       - jeg har smagt noget Vand, som umuelig kan kaldes sødt, uden i Pyrmont
       - og faaer altsaa at troe det.Kl. sex kiørte vi fra Foden af Klütbierget, med Ryggen imod det deilige
        Hameln. Veien var sasteenet og hullet og sølet, at
       Hestene, hvoraf vi kun havde fire for vores og tre for Bagagevognen, ikke kunde gaae uden
       Fodgang. Vi fik en Bierghøi paa høire Haand, som moerede os i lang Tid
       med Stridigheder om sin Høide - og siden een paa venstre Haand, der
       kiedede os ved sin Længde. Frue B** paastod at det var egentlige Bierge -
       jeg at det kun var Høie, hvad vi havde seet hidindtil. Hun maalte med sin
       Erfarings - jeg med min Indbildnings Maalestok. Vi havde begge Ret. Striden blev
       derved desto heftigere. De første tre Timer gik med Sang, Samtaler, og Frygt for
       hvert Øieblik at velte, temmelig got; men ved den fierde kunde jeg ikke holde ud
       at skumpies længer, steeg ud og gik i Forveien. Kl. otte stod jeg altsaa paa
       Halweien mellem Hameln og Pyrmont mellem Biergene, og saae med Henrykkelse Solens
       prægtige Nedgang bag deres mørke Skove. Tusindfarvede Skyer
       bøde den Farvel i glimrende Jubel - dens Straaler kyste den
       høieste Biergtop mod Østen; den svandt og efterlod sig en blodig Glands
       om den mørke Skov paa det fierne Bierg, som Erindringens om det
       sørgende  Hierte. Jeg stirrede ind i
       Glandsen til den tabte sig - og tabte min Bevidsthed i melankolske Phantasier.
       Natten faldt paa, og det af Biergene fordopplede Mørke nødte mig til at
       standse min Gang for at lytte efter Vognen, der var bleven langt bag mig. Saasnart Lyden af
       dens fremsneglende Bevægelse blev mig hørlig, gik jeg videre, og kom
       mellem to dødmørke Banker forbi en Stampe-Mølle, hvis Susen
       og Klappren gienkaldte mig Sanchos Angest og Donquixottes Tapperhed. Lyra blinkede med sin blaalige Glands over min Isse - og Maanen syntes at
       henglide paa Ryggen af et Bierg. Det var en himmelsk Aften. Alting var stille; intet
       Løv rørte sig. Da Lyden af Stampemøllen var forsvunden,
       hørte jeg intet uden mine egne usikkre Skridt paa Kanten af Biergbrinken. Vognen
       nærmede sig igien. Detgikmed uendelig Langsomhed bestandig op ad Bakke til vi
       endelig kom i en mørk Skov paa Toppen af det Bierg, hvorover Veien gaaer fra
       Hameln til Sundhedsbrønden. Hestene kunde ikke mere. S** og min Søster,
       steege af, ligesom jeg, for at lette dem: men det hialp intet. Den eene af de to forreste
       besvimede, eller lod til at besvime, og blev altsaa spændt fra og bundet til
       Vognen, for at traske bag efter. Med inderlig Medlidenhed gik S** og jeg ved dens Side,
       betragtede dens matte Svinglinger, og virkelig følte jeg i den Time, hvori jeg var
       Vidne til dens tunge Fremslæben, noget vist, som om en Hest ogsaa var min
       Næste. Vee den, som ikke kan lide med et Dyr! hans kolde tørre
       Steeneller Træe-Hierte kan endnu mindre lide med et Menneske. Hos det sidste
       tænker man sig dog en indre Kraft til at trodse eller taale, hos det
       første derimod kan man i en saadan Tilstand ikke forestille sig uden lutter
       Lidelse.* Vi ønskede begge at kunne dele den arme Hests Lidelse - da den
       endelig faldt om - dens udmattede* Dette Raisonnement er maaskee ligesaa falskt, som Følelsen der
       fremkaldte det var naturlig. Jeg havde i Begyndelsen af min Reise ganske andre Begreber og
       Meninger, end ved dens Ende - og deriblandt adskillige som jeg nu erkiender for
       aldeles urigtige. Men ikke at tale om den historiske Sandhed, jeg bestræber mig at
       fremstille i sin hele Nøgenhed, om det end skulde være mig nok saa
       ufordeelagtigt - troer jeg, at denne Reise vilde tabe sit eeneste Værd,
       hvis jeg lod min Siel være eet eller to Aar i Forveicn for mit Legeme og
       Omstændighederne.Been kunde ikke bære den længer paa den knuddrede, sumpige Vei
       - den sukkede, som om den var i det sidste Aandedræt. Vi holdt imidlertid
       stille; og Kudskene slæbte den ud af Vognsporene, for at Bagagevognen bag efter
       kunde komme frem - i den Formodning, at den maatte døe, da Frue B* og
       Amtmandinden huskede paa, de havde Viin hos sig. Vi fik en Flaske rød Viin pakket
       ud - jeg drak den til "Singot! min Broderi" sagde jeg, med
       Taarerne i Øinene, og tyllede alt det øvrige i det halvdøde
       Dyr. Efter nogle Minuters Forløb aandede den igien, og langt om længe
       kom den endelig op paa Benene meget raskere end før - og gik siden ret
       got bag efter. Vi kiørte nu rigtig nok igien - men saa varligt og
       krybende, at Bierg-Skoven havde nær aldrig faaet Ende. Omsider kom vi til en
       Støtte, som forkyndte os, at vi vare paa Prindsen af Waldecks Grund - og
       nu, tænkte jeg, ved i Maanskinnet at see Chausseen lige for os, fare vi med eet ned
       i Pyrmont. Saa skuffet er jeg aldrig blevet før, som jeg nu blev det hvert
       Øieblik. Tilsidst opgav jeg virkelig aldeles Haabet om nogensinde at komme til
       dette Sted - og havde vi ikke holdt stille, just som min Fortvivlelse havde naaet
       sin høieste Spidse - troer jeg, jeg havde faaet denne Tanke saa
       stærk i Hovedet, at jeg trods alle Brønde aldrig havde faaet den skyllet
       ud deraf igien. Klokken slog eet, og vi kom op paa nogle Værelser, som lode til at
       være ligesaa ubefolkede, som umøblerte og uprovianterte. Thee kunde vi
       ikke faae - Caffe ikke heller - Øl ikke heller - Vand fik vi endelig langt om længe, hvis afskyelige Smag
       fuldkommen overbeviste os om, at vi virkeligen vare paa Sundbrøndsgrund.Da vi vare usigelig trætte, og hverken kunde faae det eene eller det andet til at
       styrke os med, giorde vi hvad der i disse Omstændigheder var det raadeligste
       - vi gik nemlig i Seng - jeg for min Part paa bar Halm. Kommer Opholdet
       her til at svare til Indtoget, bliver Curen værre end alle Sygdomme. Det uventede MødePyrmont den 29. Junii.Jeg veed ikke, om du har læst den gode Matthias Brambles Jeremiader over Bath i
       Humphry Klinkers Reiser, og sammenholdt  dem med
       hans Nieces Lovtaler over samme Sted; i begge staaer en heel Deel, som saa aldeles passer sig
       paa Pyrmont, at jeg næsten ikke behøvede at forandre uden Navnene ved at
       afskrive dem, og lade dem gieide for Breve herfra. Af to Aarsager vil jeg imidlertid dog ikke
       betiene mig af dette Kneb, først fordi jeg udstrækker Forbuddet: Du skal ikke stiæle! endog indtil Tanker, Udtryk, og Ord; og
       for det andet fordi jeg ikke har den omtalte engelske Bog her. "Bath er det moersomste Sted paa Jorden," skriver
       Frøken Milford - "Det er det kiedsomste i hele
       Verden" skriver Hr. Bramble - "Hvilken
       udsøgt Samling af elskværdige Personer findes der!" udbryder
       hun - "Hvilket udsøgt Selskab af Dosmere og Gavtyve
       l" raaber han - "Kort sagt, det er et sandt
       Himmerig," slutter den eene - "Med rene Ord, det er et
       virkeligt Helvede," ender den anden. Jeg tvivler ikke paa, at der jo med Posten i
       Dag ville expederes Breve herfra i ligesaa modsatte Toner, da her baade gives Brambier og Lydier, og omtrent samme Materie til
       Correspondenz, som den, hine havde. Men saa tilbøielig jeg og er ved deslige
       Leiligheder til den Mening, at begge Parter have Ret, eller, om man vil, Uret, maa jeg dog
       bekiende, at jeg, hvad Pyrmont angaaer, holder Sandheden for at ligge
        Brambles Forestilling noget nærmere end Lydias.Jeg er i det mindste bleven overmaade skuffet i min Forventning af denne berømte
       Brønds Behageligheder. Hvad jeg allerede med Sikkerhed tør paastaae,
       er, at Hr. Hofmedicus Marcards prægtige Beskrivelse derover,
       hvad Egnen, Indretningen og Levemaaden angaaer, i høi Grad er overdreven
       panegyrisk, og i reneste Forstand blot at ansee, som Lokkemad. I Henseende til
       Brønden selv, da kan jeg naturligviis ikke bedømme dens Ypperlighed,
       saa meget mindre, da jeg ikke tør drikke den.Strax om Morgenen efter vor Ankomst kom Ypperstepræsten i dette medicinske
       Tempel, nysnævnte Herr Marcard, og bød os velkommen. Da han havde
       meddeelt de tvende Damer de nødvendige Forholdsregler, udbad jeg mig ligeledes
       hans Betænkning, efter at have givet ham en Idee om min Sygdom. Resultatet blev, at
       Brønden vilde være mig skadelig, at jeg kunde forsøge det
       kolde Bad, og at jeg for Resten maatte henholde mig til Forlystelserne her, og afstaae fra
       alt mueligt Arbeide.Det var endnu hvad man kalder tomt i Pyrmont, det er at sige, de Adelige, Standspersonerne
       og de fornemme Giæster vare endnu ikke ankomne. Et Par Hundrede tildeels arme og
       elendige Skrantninger hivede omkring Brønden. Deres Grupper
       forskiønnede ikke Pladsen. Vi besaae Badehuset, en temmelig stor og velindrettet
       Bygning ikke langt fra Kilden, og spadseerte ned igiennem den berømte store
       Hoved-Allee, til et rundt Bassin, i hvis Midte springer en temmelig høi
       Vandstraale. Prospecten i denne Allee er virkelig høi tidelig skiøn;
       fra dens øverste Ende seer man ud over Vandspringet i det dybere Landskab indtil
       de blaanende Høie i Baggrunden; fra Vandspringet af tager Brøndhusets
       Octogon med sin Kuppel sig særdeles fordeelagtigt ud. Promenaden fra det eene af
       disse Standpunkter til det andet er omtrent 500 Skridt lang mellem fire Rader
       høie, ranke, tætskyggende Lindetræer. Det er upaatvivlelig den
       skiønneste Allee, jeg hidindtil har seet. Hvad der især
       forskiønner den er det Lys og den Skygge, som derved smelter i hinanden, at
       Hovedgangen er aaben og kun Sidegangene hvælvede. Dens Jordbund er af den
       fordeelagtige Beskaffenhed, at den umiddelbar efter den stærkeste Regn er
       betrædelig, og midt i den hedeste Tørke aldrig støver.Svarte alt det øvrige til denne Allee, vilde Pyrmont være et virkeligt
       Elysium; men neppe er man ude deraf, før det er ude med Herligheden. De
       øvrige Anlæg ere høist ubetydelige.Paa begge Sider af dens øverste Ende næsten til Midten ligge
       Skuespilhuset, Caffehuset, Dandsesalen, Bogladen og Kramboderne. I de sidste falholdes
       næsten alle optænkelige Fornødenheder; men til en saa
       uforsvarlig høi Priis, at jeg neppe overdriver det, ved at antage den tre Gange
       saa stor, som den, de hidreisende Kræmmere have fastsat hiemme. Hvad jeg i Hamburg
       havde kunnet anskaffe mig for ni Mark kostede her fire Rigsdaler. Næsten lige saa
       overdreven er Prisen paa Caffe, Thee, Chocolade, og overhovedet paa Mad og Drikke, der med
       alt det er langt fra at være fortrinligt. Denne Dyrhed af Levnetsmidler er i
       Pyrmont doppelt ubehagelig, især for Brøndgiesterne, da Appetiten paa
       ethvert andet Sted vilde lade sig nøie med den halve Fortæring.Jeg spadserer her nu paa femte Dag i bestandig Rusk, og  befinder mig stedse slettere og slettere. I de sidste af disse Dage ere
       en heel Deel Giæster ankomne; men den evige Regn tillader ingen landlig
       Forlystelse, og Kiedsomheden selv synes at have leiret sig over Alleen. Man slentrer
       mechanisk op og ned deri, drikker Brønden, skuddrer af Kuld, og kieder sig. Alt
       dette er ikke synderlig lystigt. Trods Marcards Forbud, besluttede jeg i min Fortvivlelse, at
       drikke Brønden med om Morgenen, for dog at giøre noget; det hialp ikke
       - jeg saae nogle indtage en Portion af den berygtede Løwenzahn ved hvert Glas, jeg forsøgte det og; det blev endnu
       værre. Jeg blev tung, Ør i Hovedet, fik ondt i Maven, i Benene, i
       Fingrene, overalt - og havde tilsidst Nød med at slæbe mig
       giennem Alleen. Min Spleen steeg til sin høieste Spidse;
       jeg ønskede intet heftigere, end snart at komme ud af denne Kiedel igien, og
       besluttede, hvordan det og skulde gaae mig, at reise herfra saasnart som mueligt. I denne
       Forfatning giorde jeg Bekiendskab med Herr Hofprædikant Jessen fra Augustenburg, en
       Mand hvis Værd jeg siden lærte at kiende og skatte; men som nu, selv
       overmaade syg og hypocondrisk, kun forstærkede mit mørke Lune; ligesom
       jeg til Giengield forøgede hans. Det samme gialdt om de øvrige
       Personer, jeg omgikkes med i disse første Dage, og Kiedsomheds-Pesten tog omsider
       saa stærk Overhaand, at man syntes at spadsere i Søvne fra den eene Ende
       af Alleen til den anden, bestandig hen i Taaget, som ligesaa mange Natvandrere. Man talte
       ikke uden om Brønden, og Badet, og Regnen og andet Vand; jeg har aldrig kiendt en
       mere vandig Underholdning.Hvad der midt i alt dette var det allerubehageligste, var den Bemærkning, jeg
       alle Øieblik nødtes til at giøre over mig selv, at min Siel
       var nedsiunken i en næsten bondløs Dumhed. Det
       var mig ikke mueligt med den stærkeste Anstrængelse at bringe een eeneste
       sund Tanke heel og holden til Verden. Jeg forsøgte at læse; men den
       blotte Titel af hvilken Bog jeg valgte kiedte mig allerede til Døde. Intet
       interesserte mig, selv ikke to nysankomne Gratier, hvis Smil til enhver anden Tid og paa
       ethvert andet Sted sikkert, trods den meest skyllende Pladskregn, vilde have
       antændt min Følelse. For at fylde Maalet af min Ulyksalighed udeblev
       endnu bestandig de Breve jeg ventede fra Kiøbenhavn. Mit hele Væsen
       hensank i en dødelig Apathie; min 
       Existenz var blot physisk, og denne var i og for sig selv uudholdelig.Der behøvedes et overordentlig electriskt Stød, for at
       sætte mine Livsaander igien i Bevægelse; men jeg ledte omsonst i hele
       Sandsynlighedens Rige om en Muelighed til samme. Alle Udsigter vare enten mørke
       eller spærrede. Af Mangel paa Penge var det mig ikke mueligt, at komme herfra; min
       lille Capital stod endnu hos Olde; og Posten bragte mig hverken Vexler eller Breve.Fordybet i disse taagede Betragtninger slentrede jeg i Morges ned ad den store Allee, uden
       at see synderlig enten til høire eller venstre Side, da en lang,
       dødbleeg, huuløiet Gestalt imidlertid kom mig saa nær, at den
       opvakte min Opmærksomhed. Mit Blik blev i samme Øieblik truffen af et
       ligesaa studsende; og nu styrtede vi begge paa eengang, uden tydelig Forestilling om hvem vi
       vare, i hinandens Arme - "Baggesen! Dig!" -
       "M**! Du?" ledsagede i een og samme Haandevending vor Omfavnelse. Det
       var den unge Grev M** - og jeg havde Umage med at troe mine Øine og min
       Følelse, da jeg i lang Tid havde troet ham død, og aldrig ventet at see
       ham mere i denne Verden, end sige i Pyrmont. Det var netop den af alle levende og
       døde Personer, som i dette Øieblik var meest skikket til at kalde min
       Interesse for Livet, og med den mit Liv selv tilbage, den inderligst elskede blandt alle mine
       Venner. Vi havde i en Tid af sex Aar ikke seet hinanden, og Indbildningen om hans
       Død havde de to sidste allerede ældet til egentlig Glemsel. Nu stod han
       der, eller rettere hang i mine Arme - thi jeg glemte Alleen, alle dens Vanddrikkere
       og hele Pyrmont over dette Møde - om just ikke frisk, saa dog levende;
       og jeg kan ikke beskrive den forunderlige Følelse, som lig en Lynstraale
       giennemfoer mit Væsen og antændte mit Hierte ved dette uformodede
       Giensyn. Han paa sin Side var ikke meget mindre bestyrtset over at træffe mig her,
       uagtet han ikke havde troet mig død; begge vare vi saa henrykte af
       Glæde, som om vi i hinanden havde fundet alt hvad der manglede os. I denne Ruus
       tumlede vi Arm i Arm til hans Vaaning i Badehuset hvor vi, efter at have hvilet os i et Par
       stumme Minuter af vor Bedøvelse, begyndte roligere at fortælle vore
       Historier."Misforstaaelser, ulykkelig Kierlighed, overnaturlig Anstrængelse og
       Brystsyge har sadt mig i den Tilstand, hvori du her seer mig," udbrød
       han, i det Blodet styrtede ham af Munden - "Misforstaaelser, ulykkelig
       Kierlighed, utidig Anstrængelse, og Nervekrampe har bragt mig i denne
       Forfatning," gientog jeg; og heftige Krampetrækninger ledsagede min
       Fortælling. Det var omtrent Summen af vore giensidige Beretninger. Vi fandt i
       Hovedsagen en saa besynderlig Overeensstemmelse i vore Skiæbner, at den allerede
       forud bestemte Harmonie mellem vore Siele ved hvert Fortællingen ledsagende Blik og
       Haandtryk efterhaanden voxte til Sympathiens høieste Enthusiasmus. Scenen imellem
       Amandus og Amanda ved Porten af Lyon kan ikke have været heftigere eller mere
       rørende; vi vare eene i hele Skabningen, vore Tanker, Følelser, vort
       hele Væsen sammensmeltede i hinanden; vi svor os i forenet Henrykkelse evig
       ubrydeligt Venskab."Du lever! og skal endnu længe leve trods alle Lægers
       Forbud!" udbrød jeg, "men sig mig, hvor du har opholdt Dig i
       denne lange Tid, og hvi jeg ikke har spurgt det mindste til Dig?" Han fortalte mig
       hvorledes han nødtes til at afbryde sine Studeringer i Kiøbenhavn, og
       efter at have lært at kiende og forlovet sig med den unge Frøken R**,
       nødtes til uden Ledsager at forlade H**, og gaae til Universitetet i
       Gøttingen, hvorfra han, efter et Par Aars Ophold, kom tilbage til sin Brud, fandt
       sammes Familie aldeles omstemt, sin egen aldeles indtaget imod ham, overalt Bagtalelse,
       Fornærmelse og Ligegyldighed - hvorledes Græmmelsen over denne
       ufortiente Behandling styrtede ham i en dødelig Sygdom - og at han nu
       havde slæbet sig til Pyrmont, for at forsøge det sidste Redningsmiddel,
       der imidlertid lod aldeles unyttigt da han Dag fra Dag opkastede meer og mere Blod, og alle
       Øieblik maatte vente det Slag, som med hans Liv skulde ende hans Fortvivlelse. Han
       oplyste sin Fortælling med originale Breve og andre Documenter, som
       tilstrækkeligen beviste mig, hvor falskelig man havde beført, og hvor
       troeløs man havde hildet og skuffet det uskyldigste og elskeligste af alle unge
       haabefulde Mennesker. Jeg fortalte ham paa min Side, hvad der havde foranlediget mig denne
       Reise - hvorledes jeg efter et yderst møiefuldt Liv paa
       Grændserne af Døden og Slutteriet, et  stedsevarende Rov, fra min spædeste Ungdom af, for de
       voldsomste Sygdomme, paa Pinebænken af et rasende, mit Væsens sidste
       Kraft fortærende Sværmerie, efterhaanden havde seet alle Glimt af Haab om
       Udkomme, Sundhed og Sindsroe slukte - og endelig paa det yderste, efter at Grev
       Schimmelmanns og Grev Reventlows ædelmodige Forsorg havde reddet min
       øvrige ulykkelige Familie fra Undergang - i Hans Durchlauchtigheds,
       Prinds Frederik Christian af Augustenborgs uskatteerlige Bekiendskab
       havde seet Livets og Lyksalighedens Himmel aabnet midt i alle Modgangs Tordenskyer, i det
       Sammes Godhed, ved en Understøttelse af 200 Rdlr. qvartaliter, havde giort mig
       denne Sundhedsreise muelig.Timerne henfløde som Minuter under disse indbyrdes Udgydelser; vi glemte at
       spise; den indbrydende Nat erindrede os først at vi vare to, at vi vare hungrige,
       og at vi vare i Pyrmont. Vore Hierter vare imidlertid usigelig lettede, vor Livsaander i et
       nyt Spil, vore Udsigter, skiøndt begrændsede af den nære
       Død, lysere og skiønnere. Vi følte Venskabs hele Salighed
       saa meget stærkere, saa meget inderligere, da vor hele øvrige
       mørke Forfatning doppelt hævede Glandsen af dens eeneste Lys. Og
       saaledes blev mig imod al Formodning, netop paa samme Tid da Fortvivlelsen fra alle Sider
       omspændte mit Væsens hele Firmament, een af mine blideste Dage til Deel.
       Med hvilke Følelser lagde jeg mig til Hvile efter denne himmelske
       Vederqvægelse! det syntes mig som om Forsynets fulde Glands omstraalede mit Leie
       midt i Natten - jeg indslumrede med de sønligste
       Taknemmeligheds-Følelser i min og alle Væseners Faders beskyttende Favn.
       Himmelske Fryd! Du er eene tilfals for jordiske Smerter. Kun paa Lidelsers
       møisomme Vei naar man Din Æther-Top - paa Pynten af Afgrunden! ContrasternePyrmont den 5. Julii.Regnen vedholder endnu bestandig. Men hvor forskiællig er imidlertid min
       nærværende Tilstand fra den jeg beskrev i mit forrige Brev! Fra det
       Øieblik af en fortrolig Ven deler hver Nydelse  og Lidelse med mig, forener Taagen, den vrede
        Jupiter* og alle deres kiedende Haandlangere omsonst deres skadefroe
       Kræfter, for at styrte mig tilbage i den Apathie hvoraf hint uventede
       Møde reddede mig.Pyrmont er overalt i disse sidste Dage blevet mere levende. De fleste
       Giæster ere ankomne; deres Antal forøges hver Time, og Alleen er
       allerede saa fuld, som Cavalleergangen i Rosenborgs Have paa en
       Confirmations-Søndag. De fremmede, hvis Ankomst især har
       glædet mig, ere Geheimeraad Jacobi fra Dysseldorf, den gamle
       Geheime-Justitsraad Møser, og hans Datter Frue von Voigt, en Pastor Schmelder fra Westphalen, Frue
       Generalinde von Düring fra Hadersleb, og den
       elskværdige Frue von Zimmermann fra Hannover. De ere alle
       høist underholdende, selskabelige, hver fra sin særegne Side
       elskværdige Personer. En vis Frøken Ø* fra Meklenburg, og en Frøken P*** fra Hamburg forskiønne ved deres
       Spadsering Alleen meer end alle Lindetræerne.M** og jeg vige ikke fra hinandens Side. Om Morgenen Klokken fem søge vi
       allerede hinanden, spadsere sammen til Badetiden, spise som oftest ved samme Bord, og skilles
       gemeenligen ad sildig om Aftenen. Ogsaa kalder man os de Uadskillelige. Hvad der foruden alt andet forener os, er den Omstændighed, at
       ingen af os spiller, den ellers her meest herskende Tidsfordriv. Vor Cirkel er een og den
       samme; den eenes Bekiendskab bliver umiddelbar eller middelbar den andens.Den Mangfoldighed, den Afvexling, og den Lethed i Omgang med interessante Mennesker, som en
       saadan Sammelplads frembyder, er upaatvivlelig dette Bads Hovedfortrin. Bekiendskabet allene
       med den elskværdige Jacobi var nok til at forsone mig med
       alle dette Opholdsteds øvrige Ubehageligheder.Forfatteren af Allwills Papirer, Kunsthaven, Woldemar og den lille
       uskatteerlige Bog: Etwas, das Lessing gesagt hat, ** er en * Pyrmont lader virkelig til at være iblandt de Steder, som nebulae
        malusque Jupiter urget.** Han har endnu foruden disse smaae men kiernefulde Værker
        skreven: Biefe über Spinoza, David Hume, oder über
        Idealismus und Realismus, Vertheidigung gegen Mendelssohn o. s. v. rank, overmaade velskabt, aasynskiøn,
       og i Væsen ubeskrivelig behagelig Mand. Hans store og gode Aand fremlyser
       umiskiendelig i ethvert Træk af hans Ansigt, som den, efter alt hvad jeg har
       hørt, fremskinner i hvert Træk af hans velgiørende Liv. Tanke
       og Følelse ere i hans lærerige og venlige Omgang, som i hans Skrifter,
       ægte viede til hinanden. Det er een af de fortrinligste Mænd jeg meest
       agter og elsker paa Jorden; og fra det Øieblik, jeg lærte at kiende hans
       Hierte, tæller min Hengivenhed og Beundring ikke syv Stierner af første
       Rang, der med lige Glands straale i min Forestilling paa Menneskehedens Himmel. Med inderlig
       Glæde og Taknemmelighed erindrer jeg hver Spadseregang med denne Ædle,
       hver Underholdning, hvori han skiænkede mig styrkende Sielenydelse og
       qvægende Trøst. Hans Omgang var mig saa overvættes behagelig,
       at jeg kun sparsom overlod mig til samme, af Frygt for at tabe for meget, ved dens
       Ophør. Jeg følte, at jeg i min daværende Forfatning ikke
       borde udsætte mig for et altfor smertefuldt Tab, og valgte med haardnakket
       Selvfornægtelse en vis Afstand fra et Lys, der i det Øieblik, samme blev
       mig uundværligt, maatte slukkes. Ogsaa tilbageholdt mig, ved mit Ophold i Pyrmont,
       en vis beskeden Stolthed fra alt for meget at nærme mig de Personer, der vandt min
       fortrinlige Agtelse. Bestandig at tage, uden at giengive det mindste, er mig utaaleligt; og
       hvad kunde jeg svage, dumme, haabløse Fremmede giengiælde i min
       nærværende Forfatning? Alt hvad der stod i min Magt var matte Blik og
       svage Haandtryk. Jeg undsaae mig over mig selv i alle Henseender for alle, der ikke kunde see
       mit Hierte, det eneste, som min Skiæbne ikke havde fordærvet.Det lykkedes mig imidlertid lidt efter lidt i det fortreffelige Selskab, hvis Solglands og
       Varme daglig forøgedes omkring mig, at smelte den lis, som bandt min
       Levestrøm, og det varede ikke længe før den, trods al min
       Sygdom, Mangel paa Breve, og Mangel paa Udsigter, henflød i virkelig Munterhed. Et
       af de virksomste Midler til denne nye Stemning var en mig hidindtil aldeles fremmed Nydelse i
       Omgang med en yderst original, rig, vild, og udsvævende Engellænder. Herr
       J**, en naturlig Søn af den berømte eller rettere berygtede rige H** i
       London, opholdt sig her ved Badet, med et lille Reise-Stipendium af 20.000  Rdlr. aarlig. Uagtet han for det meeste
       indskrænkede sin Kreds til Prindsen af Waldecks meget inskrænkede Stater,
       og i det høieste bereiste den Deel af Tydskland, Frankfurt og Hannover
       begrændser, havde han dog i en Tid af halvtredde Aar seet sig nødt til
       at giøre en lille Gield af 80.000 Rdlr. Hans yderlige Oeconomie tillod ham ikke
       meer end to Vogne og fem Rideheste. Da han imidlertid sielden kiørte, og Riden af
       en vis Aarsag var ham aldeles forbuden, faldt denne Indskrænkning i Eqvipage ham
       ikke besværlig. Han havde taget Tieneste som Oberst ved Regimentet, som han sagde
       mig, blot for Mondurens Skyld, da Uniformen havde den Lykke at behage ham. Han lod til at
       være 27 Aar gammel, og hans Kundskaber syntes ikke at overstige hans Alder. Hans
       Dragt var (naar han ikke bar Uniformen, som han syntes at spare paa for ikke at blive kied af
       samme) simpel, og i Sammenligning med de fleste Kavallerers lurvet, hans Haar
       skiødesløst friseert, eller rettere ufriseert, og hans Udvortes
       overhovedet udmærkede sig ikke fra den usleste Universitetsborgers, undtagen ved
       det sneehvide Lintøi, som røbede Engellænderen. Hans Aasyn
       var mut, hans Mine ligegyldig, hans Gang søvnig. I hans Physiognomie opdagede man
       imidlertid noget Dumhed aldeles modsat, og en vis Godmodighed; enhver af hans
       Bevægelser' var saa magelig frie, som om hele Pyrmont og alt hvad der er derom
       tilhørte ham. Han talte temmelig slet Fransk og maadelig Tydsk, som han af og til
       blandte med lidt Engelsk, altsammen med forunderlig Utvungenhed. For Resten var han i eet og
       alt den livagtige Spleen i egen Person, og kedede sig med Engelsk
       Umaadelighed.M** overtalte mig snart til at giøre hans Bekiendskab, da intet meere frister
       min Kiendelyst end det Originale. Jeg længtes desuden efter et tydeligt Begreb om
       en ung, rig, udsvævende, reisende Engellænder, da jeg forestilte mig
       samme som et Non plus ultra af menneskelig Uvorenhed. Jeg fandt
       virkelig mit Ideal næsten aldeles realiseret.At Bekiendtskabet saa snart voxte til et Slags Fortroelighed, skyldte jeg det i min
       nærværende Siels og Legems Forfatning, som stemte overeens med hans;
       maaskee giorde ham og den samme Betragtning mig interessant, som morede mig i hans Omgang,
       nemlig vor aldeles modsatte Oeconomie. Det være som det  vil; det varte ikke længe før de tre heterogeneste
       Personer, man i en Hast kunde samle paa eet Sted, bleve hinanden meer eller mindre
       uundværlige. Det er i visse Omstændigheder en næsten ligesaa
       stor Fornøielse i at treffe sit fuldkomne Modbillede, som i at finde et man i en
       Hast kunde tage for et andet Exemplar af sig selv, Manden uden Caffe contrasterede rigtig nok
       saa meget med mig som jeg troede det mueligt at to Reisende i Lüneburger Heide kunde
       contrastere med hinanden; men her rykkedes mig i den næsten lige Alder Contrasten
       endnu nærmere. To unge Brøndgiæster i Pyrmont, den eene med
       omtrent 60, den anden med omtrent 2000 Rigsdalers maanedlige Indtægter -
       den sidste med to Vogne, tre Maitresser og fem Rideheste; den første uden noget af
       alt dette - den eene brugende Badet mod Følgerne af en overdreven
       Umaadelighed, den anden imod Følgerne af en alt for stor Afholdenhed -
       og omsider, for at krone dette pudseerlige Forhold, den eene tungsindig og den anden
       overgiven munter! Havde jeg allerede for længe siden inderlig Foragt for det, man
       almindelig kalder Lykke, var denne Foragt endnu mere bleven bestyrket
       ved Opdagelsen af Herr C**s egentlige Tilstand, saa voxte den her næsten til Frygt
       for den blotte Muelighed af at blive rig. Min Engellænders plagende Overflod satte
       min Armod i et saa fortryllende Lys, at jeg, saa at sige, forelskede mig deri, og inderlig
       takkede Forsynet, for denne meget nyttigere og morsommere Ledsagerinde giennem Livet. Min
       Sorg over Mangel paa Vexler tabte sig efterhaanden i denne behagelige Følelse.
       Havde jeg ligesaalet kunnet drukne min Mangel paa Efterretninger fra Danmark deri, vilde jeg
       have været fuldkommen rolig.Jeg har ovenfor fortalt, at den unge Herr J** med et Udkomme af 20,000 Rdlr. aarlig, havde
       seet sig nødt til at giøre en Gield af 80,000 Rdlr. Da det maaskee kan
       forundre endeel af mine Læsere ligesaa meget, som det i Begyndelsen forundrede mig,
       hvorledes dette gik til uden simpel Bortslængen, vil jeg ommelde et Par
       Omstændigheder, som strax giorde mig det fuldkommen begribeligt. Han levede
       virkelig i Pyrmont ved første Øiekast saa oeconomisk, som den simpleste
       Brøndgiæst: Frokost, Middags- og Aftensmaaltid kostede ham ikke meer end
       enhver anden; kun een staaende Hoved-Udgivt havde han meer end jeg;  men rigtig nok var samme temmelig betydelig. Han anslog nemlig sine
       Opvartninger ved Pharao-Hoffet paa høire Side af Alleen ti] en Bekostning af circa
       100 Rdlr. daglig; da Lykken bestandig syntes at undsee sig ved at lade ham vinde. Han havde
       rigtig nok kun to Vogne; men den eene var tildeels af purt Sølv, saa net
       indrettet, at den kunde slaaes sammen og lægges i den anden. Da Veiene omkring
       Pyrmont ere for det meeste Uveie, brugte han den Methode, at kiøre ud i den tunge
       Vogn, og naar et bedre Stykke Vei mødte, at sætte sig saa
       længe det varte i den lette, for hvilken han lod spænde en
       særdeles Hest, som hans Staldknægt til den Ende førte med sig.
       I hans eene Uhr hang en engelsk Staalkiede af besynderlig kunstigt Arbeide, den havde kostet
       ham i det mindste halvandet hundrede Rigsdaler. En nysankommen Preussisk Officeer beundrede
       dens Skiønhed og udbrød i Lovtaler derover. "De
       giør mig en Fornøielse, min Herre!" sagde han,
       "hvis De vil bære den til en Erindring!" Officeeren studsede,
       og betænkte sig. "Jeg giør ingen Complimenter,"
       blev han ved, "De tiener mig med at modtage den, da den behager Dem meer end
       mig." Officeeren modtog den. Han sprang bort uden at oppebie hans Tak. Jeg spurgte
       ham siden om han kiendte denne Person? "Nei!" - om han havde
       Lyst til at lære at kiende ham? - "Nei! Jeg gav ham
       Kieden," sagde han, "fordi den fra det Øieblik af, jeg saae den stak
       ham i Øinene, blev mig kiedsommelig; havde han ikke taget den, havde jeg slængt den
       bort."En Læser af nogen liden Erfaring og Menneskekundskab vil allerede selv have giort
       den Slutning, at Herr J** med sine to Vogne, tre Maitresser, fire Tienere og fem Heste ikke
       var meget lykkelig. Han var virkelig saa ilde faren med al sin Overflod, at han meer end
       noget andet Væsen i Pyrmont opvakte min Medynk. Han havde for længe siden
       uddrukken Vellystens Bæger, og befandt sig aldeles i den Tilstand, hvori en
       ægte Spleen-Engellænder, efter alle Frietænker-Love
       bør hænge sig. Da han imidlertid med sin Letsindighed, Ukyndighed og
       Udsvævelser forenede adskillige gode Egenskaber, holdt M** og jeg det begge Umagen
       værd, at bidrage ham Begreb om hvad der endnu stod i hans Magt til at undgaae
       Fortvivlelse. Hans naturlige Godmodighed, Aabenhiertighed og en forunderlig rigtig
       Erkiendelse af  hans Mangler og Feil gave os det
       beste Haab om at bringe ham i det mindste et Par Skridt hen paa en bedre Vei; men den omtalte
        Despot paa høire Haand af Alleen tilintetgiorde alle vore
       Bestræbelser. Han holdt det for sin Pligt daglig at giøre sin Opvartning
       ved Spillebordet; thi, sagde han, "man maa dog tage sig noget
        for!" Uagtet han misundte os vor aldeles modsatte Levemaade og deraf
       flydende gode Lune, var det os dog ikke mueligt, at bringe ham til at forandre sin; hans Siel
       havde tabt den fulde Villekraft, som udfordredes dertil.[...] Til de særskildte daglige Forlystelser henhøre de smaae
       Theeselskaber, hvori en lille Kreds af Bekiendtere samle sig. Jeg tilbragte med M** mangen
       behagelig Time i et saadant, hvori den kloge, gode, meget interessante Frue von Voigt fra
       Osnabrück presideerte. Dets Kreds forstørredes efterhaanden til
       fælles Fornøielse; men tilsidst faldt en Comet, en vis Herr Kotzebue, * deri, som for mig aldeles forstyrrede Harmonien. Han havde, som det lod,
       sat sig for at spille Jean Jacques i Pyrmont; men spilte denne Rolle elendigere, end nogen
       Lygte kan have spillet Maanens. Han vilde see ud som lutter Følelse, og saae ud
       som ankommet Følerie; han lod haant om hele Verden undtagen om sig selv, og troede
       ved suur Mumlen at overtyde alle om sin skarpe Forstand. Han havde et vist jeg veed ei hvad i
       sin Mine, i sin Tone, i sit hele Væsen, som giorde ham baade for mig og M** til den
       modbydeligste blandt alle Brøndgiæsterne. Med alt det lod han ikke til
       at være ilde lidt af Damerne. Den eene Deel tryllede han uden Tvivl med samme
       Arcanum, som Yoricks Betler - den anden Deel var for
       uskyldig og godtroende til at drømme om hans uophørlige Maske. Naar jeg
       imellemstunder saae ham gaae ved Siden af Jacobi, tænkte
       jeg: der ere dog to Personer i Alleen, som mindre ligne hinanden end du og din
       Engellænder!Det er for en Elsker af physiognomiske Betragtninger upaatvivlelig yderst moersomt at
       spadsere op og ned i den store Allee * Den siden saa berygtede Forfatter af
        eet maadeligt, og adskillige slette Skuespil, af en yderst forulykket Reise, og af en
        Pasqvill, som jeg ikke engang gider nævne. giennem Vrimmelen af Giæster. Hist rager
       den lange Møsers ærværdige Hoved over
       alle de andre; man kunde i Betragtning af hans Høide, hans bestandige Spadseren,
       og den lange Tid hvori han aarligen har indfundet sig her, kalde ham Alleens
       Anfører. Han synes endnu fordybet i patriotiske Phantasier; tæt ved ham
       gaaer hans lille Datter, Frue von Voigt, der med et doppelt saa gammelt Ansigt som hendes
       Fader, ikke naaer ham meget længer end til Hoften; hist fremskildpadder med
       umærkelige Trin en umaadelig Rigs-Mave; her fremdandser en let og net lille
       Kokette; paa den eene Side marscherer en velbestøvlet Generallieutenant, paa den
       anden synes Pedantismen og en evig Commentar over Fas et Nefas at
       flytte sig under den lærde Pütters sindige Paryk;
       hist kryber den lille krumme skuulende K***; her fremtriner den opretgaaende, fritblikkende
        Jacobi - det er Philosophien i Platonisk Begeistring, eller
       rettere Plato selv, man synes at møde. Hist fremslæber sig en tung
       Podagrist; her hopper en vindlet Kammerjunker. Hist tæller en indbildt Syg hvert
       Skridt, af Frygt for at komme eet Minut tidligere eller sildigere til Enden af Gangen; her
       mødes han af en virkelig Skrantning, som med en utilgivelig Hilsen forstyrrer ham
       i sin Regning. Med nedslagne Øine, bleeg som den besvimede Clarissa,
       støtter sig den yndige Jomfrue P** paa sin ledsagende Tante - medens den
       blussende Frøken Ø* med lynende Blik giennemfarer Alleen i cyprisk
       Triumf - overalt vimser den alting mønstrende Marcard; lig en omfarende Adjutant er han snart her snart hist i Hæren, og
       man mærker ham det tydeligt af, hvor meget for meget han har at tage vare. Men
       hvilken Maler vilde paatage sig at copiere dette Gallerie af Menneske-Figurer, Physiognomier
       og Bevægelser, fra Fyrstens til Bondens, fra Philosophens til Spillerens, fra Ns
       til Ns? Hvilken Mangfoldighed og Forskiællighedl Hvilken Overflod af Materie for
       Reflexionen, for Følsomheden, for Herakliten og Democriten, for Elegien og
       Satiren! Hvor ærgrede det mig, at det under Livsstraf var mig forbudet at skrive
       meer end eet Brev om Ugen. [...]Saa keedsommelig Pyrmont er inden sine Grændser, saa fortryllende ere adskillige
       Egne i en vis Frastand rundt deromkring. Allerede bag Kongebierget begynder et tillokkende
       romantiskt Landskab, som i en Labyrint af stille, landlige Naturafvexlinger  henstrækker sig mod Østen, og
       umærkelig hæves i en Gruppe af blødt favnende Høie,
       fra hvis Toppe man overraskes af vide Udsigter. Det mod Syden beliggende Mühlenberg er ogsaa rigt paa maleriske Gienstænde. Men alt dette
       falder bort imod Egnen om Herrmannsbierget, omtrent halvanden Miil fra Kilden, og den
       fortryllende Vei dertil. Jeg har tre Gange lagt den tilbage, i Regn, i Torden, og i Solskin,
       hvergang med nye Henrykkelse.Herrmannsbierg[…]Skyerne deelte sig, de svandt imellem Biergene, og Solen brød frem i alt
      bestraalende Glands. Fuglene sang gladeligere i de lysere Lunde, alting smilede -
      det var rundt om os, som naar alle smaa Lidenskaber i Mandens Hierte vige for den seirende
      Menneskekierlighed. Hvor er det mueligt, raabte jeg, at skye, at spotte, at hade, at
      forfølge hinanden? Mennesker imod Mennesker? Nationer mod Nationer?
      Brødre mod Brødre? Venner imod Venner? Ubegribelige Splidagtighed mellem
      den samme Sols Straaler!Tydske! Franske! Engellændere! Hollændere! Danske, Norske og Svenske!
      Preussere! Polske! Ungarer! Italienere! Spaniere! Portugiesere! ere I da ikke alle Mennesker?
      Alle, som Mennesker, lige? - forskiællige Figurer -
      forskiællige Farver - forskiællige Toner! - Men sig
      mig, du Geometer! hvilken Figur er dig den nødvendigste, Qvadratens eller
      Cirkelens? - Sig mig, du Maler! hvilken af Regnbuens Farver er dig den kiaereste?
      - Sig mig du Musiker! hvilken af alle din Scalas Toner er dig den
      uundværligste? Og dog kunne I beregne Figurernes, Farvernes, Tonernes Forhold og
      Indflydelse i endelige, begrændsede Sphærer - da derimod de
      forskiællige Folkeslags taber sig i Evighedens Cirkel. Hvilken Historiker har maalt, hvilken Philosoph over Historien har dristet sig til at afveie de forskiællige Nationers Bidrag til samme store
      Hovedøiemeeds Opnaaelse, imod hinanden? Latterlige Foretagende! Til en bestemt Tid,
      i een eller anden af det uhyre Dramas Scener, lader det meer eller mindre, Skuespillerne bidrage til sammes momentane Gang, sig bestemme; men
      for at afgiøre deres Rollers Vigtighed i det Hele, deres Indflydelse til Knudens
      Opløsning, enhvers større eller mindre Uundværlighed til samme
      - udfordres Kundskab om Catastrophen, maae man have seet Stykket udspille til Enden.
      Hvo  indestaaer mig for, at hin eller denne
      Skuespiller, som forsvandt i nærværende Scene, ikke kommer frem igien paa
      Skuepladsen i en følgende? Og om han og ikke mere kom tilsyne, kan jeg midt i det
      mig ubekiendte Stykke bedømme, hvor vidt hans korte Ærende bidrog meer
      eller mindre end hins vidtløftigere, til det Heles Virkning? Italien, Frankerig,
      Engelland have hidindtil giort mere Larm paa Historiens Skueplads end Tydskland, Spanien,
      Danmark - deres Spil i det mindste er bleven ulige mere beklappetmen hvo har
      lært hine med Alvidenheds Maske pralende Tilskuere, at de sidstes Roller allerede
      ere udspilte? Hvad om Tydsklands langsommere Fremskriden netop af denne Aarsag
      længst holder Gangen ud? Hvad om Spaniens længere Nedtrykning engang
      volder et desto vældigere Opslag, som den dybere nedstrammede Bue løsnet
      fremjager Pilen med doppelt Lynfart? Hvad om Danmark i sin rolige Slum samlede
      Kræfter til den længste Dags ufortrødneste Arbeide?*Der gives upaatvivlelig unyttige, foragtelige Individer i Staten; men der gives ingen
      unyttig foragtelig Stat i Europa. Selv Rusland med alt sit uhyre Tartarie og Barbarie, denne
      Hvalfisk hvis Hoved nedtrykker Vesten, og hvis Hale udbreder sig over Østen, vil
      sikkert engang vise endog de meest kortsynede, at det giør meer end blot fylder i
      Verden. Nationerne ere Bogstaver i Menneskehedens Alphabet; men i dette findes intet Z, intet unyttigt Bogstav. En Rangstrid mellem A og
       O, eller L og N vilde
      ikke være saa latterlig, som Nationers Foragt for hinanden.National-Had - National-Foragt ere sande - og just af alle de
      frækkeste, kaadeste, dummeste, utilgiveligste - Blasphemier! Om og virkelig hin eller denne Nation spiller en skrækkelig
      eller uanseelig Rolle - hvis er Skylden? Den er nær ved at foragte
      Menneskehed, som foragter et Folk - eller rettere: den, som foragter dette, skuffer
      sig selv, om han troer at agte hin. Er det * Denne skiønne Dags
       Morgenrøde er virkelig frembrudt i mit Fødeland. En Heldforkyndende
       herlig Aand synes at udbrede sine velgiørende Vinger over Cimbrien. Alvorlige
       Bestræbelser for de vigtigste Statsøiemeeds Opnaaelse udmærker
       Christian den syvendes sidste Regiering-Aar, og Frederik hans
       Søn har til Danmarks Glæde og fremmede Staters Beundring begyndt den
       sikkreste Gang til den skiønneste Udødelighed. mueligt - er det menneskelig mueligt, at
       spansk, eller fransk, eller tydsk, eller dansk, eller hollandsk, e.
      d. l. paa Menneskelæber kan fremføres - i
      Menneskeører kan klinge som Skieidsord? Nei! det er ikke menneskelig mueligt; men
      desværre! det er umenneskelig virkeligt! Vee den afsindige Gudsbespotter, som
      første Gang udtalte Tostavelsen: Däne med
      Raka-Tone, som første Gang anviiste den en Haanplads paa Papiret! men vee ogsaa den
      afsindige Gudsbespotter, som første Gang angav den Skam-Tone, hvori Tostavelsen:
       Tydsker undertiden klinger paa somme Læber og i somme
      Blade!* O! de fortiente at brændemærkes med herostratisk Navnkundighed, og
      udpibes saa høit, at deres Skiændsels Ekko skulde lyde giennem fierne
      Aarhundreder. Ingen Majestæts-Forbrydelse er at ligne mod deres! de have paa eengang
      forbrudt dem mod den øverste Majestæt - et heelt Folks!
      - paa Jorden, og mod Majestæternes Majestæt i Himmelen!O! denne negative Patriotismus! dette Nul-Væsen, som giver sig Mine af
      Betydelighed, og brammer med en Flamme, dets Natur allerede slukker endog den blotte Gnist
      til, dette Spøgelse - hvorledes skal jeg male det? -
      Lands-Forræderen med Cato-Maske! Patrioten elsker sit Land, agter sin Nation,
      arbeider for sit Folk - hin parodiske Carricatur-Skygge hader, spotter og
      forfølger det fremmede! det er, som naar Ægte-Tyrannen vil bevise
      Kiærlighed til sin Kone ved alle Øieblik at fornærme hendes
      Søster. Det er umueligt, siger Rousseau, at elske aldeles eet enkelt Fruentimmer,
      hvis man ikke føler et elskende jeg veed ei hvad for det hele Kiøn i
      Almindelighed. Det er umueligt, turde jeg sige, virkelig at elske sit Fødeland, og
      hade andre.Men det er saa uendelig meget lettere at skiælde Fremmede, end at giøre
      noget for sine Egne - den positive Patriotismus koster saa usigelig meget mere, og
      giør dog ikke nær saa megen Larm og Opsigt! Skiælde paa den
      eene Side, og flattere paa den anden fordrer blot Lunge - den ægte
      Patriots stille Handlinger * Besynderligt er det, at Navnet Tydsker for syttenhundrede Aar siden, da Nationen endnu var raae, vild og barbarisk,
       hos de selvkiære stolte Romere var et Æresnavn,
       som alle indtil Keiserne selv stræbte at erholde! Og dog vare Tydskerne Roms i
       strængeste Forstand dødelige Fiender. derimod fordre Hierte. Intet Under, at hine blotte
      Munde, hine Hoved- og Hierteløse vælge de lette Talemaader heller end de
      tunge Handlinger.Jeg giorde mig selv hemmelig skyldig i hines Forbrydelse, hvis jeg noget Øieblik
      overlod mig til den Tanke, at en heel Nation kunde være i dette Tilfælde!
      Overalt vilde ingen Nation, uden at tilintetgiøre sig selv, kunne bestaae af lutter
      negative Patrioter! Forgiæves forsikkrer man mig i det store
       franske Dictionnaire, "at man i Frankerig almindeligen betiener sig af Ordet
       Tydsker, for at betegne en grov, brutal, fordrukken Karl"* - jeg troer det ikke! i det mindste ikke uden om de enkelte grove, brutale, fordrukne Karle, som betegnes ved dette man. Ogsaa i mit Fødeland ville visse deslige manner gierne indbilde deres Hørere og Læsere, at den Tone, hvori
      de fremføre Ordet: Tydsker, er Nationens; men vee mig, om
      jeg tiltroede endog blot en Mængde Danske saa lav og
      foragtelig en Tone! Nei, kun Afskummet og Udskuddet
       af Nationen, denne foragtelige Hob, som i Samling med alle andre Nationers Skrab og
      Krimskrams, udgiør en egen Nation for sig selv - kun disse enkelte
      Frøer, hvis Natur det nu eengang blev at qvække - tiltroer jeg
      hine uophørlige Blasphemier. De besidde rigtig nok den Kunst at lade, som de vare
      mange, men det er med dem, som med Gudsfornægtere, Vindjunkere paa
       et Bal, og valnødskalbeskoede Katte paa et Loft
      - naar man seer sig til, er det kun et Par, som volder hele Allarmen. At enkelte
      meget uvidende Mennesker, at en stor Deel af den i alle Stænder under alle Titler og
      Ordener sine lange Ører fremstikkende Pøbel mechanisk efterpluddrer
      deres Skiældsord er naturligt. Men alle disse Ekkoer fortiene Overbærelse;
      det vilde være ligesaa afsindig gruesomt, at vredes over dem derfor, som at pidske
      Havet for alt for oprørte Bølger, eller Børn for alt for
      urigtige Begreber. Kun mod dem, fra* On se sert encore du mot Allemand, mal à
       propos sans doute, pour designer un homme grossier, brutal, ivrogne. On dit: c'est un Allemand!" Hid henhører Voltaires Mot de desespoir,
       da Keiser Joseph, til hans store Bestyrtelse kiørte Ferncy forbi, uden at
       værdige ham og hans store til Vidne indbudte Selskab et Blik:
       "Voilà - sagde han til de andre i det han lukte Vindvet til
       igien - un Allemand qui court la Poste! -
       C'était peut être bien à propos!hvilke Forargelsen kommer ivre den billige Vrede! kun disse
      forfølge Folkevennen med Afskye! Og  jeg gientager det, i
      urokkelig Tillid til min Nations Ædelmodighed, i fast Overbeviisning om dens
      almindelige Retsindighed og Billighed - disse første Forargere, disse
      virkelige Forbrydere, som jeg ikke tager i Betænkning at stemple med det
      Skiændselsnavn: National Giftblandere, ere ikke mange!De ere faae - yderlig faae; og jeg haaber - nei! jeg veed med
      uafskrækkelig Vished, at de snart vilde være ingen.
      Morgenrøden er der allerede, og Solen nærmer sig, for hvis altoplysende
      Glands disse og alle deslige mørke Dagfiender ville flygte til deres Intets Huuler
      i evig Glemsel. Tiden nærmer sig, da Sproghad, Nationalhad og deslige vil svinde for
      Jordborgerdyd, som Religionshad allerede har begyndt at svinde for en renere Moralitet. Man
      vil indse e, at Nationer, som Mennesker, ere hinanden uundværlige, at de
      skiænke hinanden giensidige Fordele, at den eene har Ret til den andens
      Taknemmelighed, at om og den eenes Gield i denne Henseende er større end den
      andens, alle dog give hvad de formaae - og at kun Een - den eene
      Alvidenhed - kan beregne, hvo der gav broderligst. Da vil Engelland erkiende
      Frankerigs, og Frankerig Engellands Fortrin med beskeden Stolthed, uden lav Misundelse
      - da vil Tydskland skatte det rolige Danmarks stille Aands blide Fortienester, og
      Danmark med stolt Beskedenhed erkiende hvad Jorden skylder sin største Samling af
      oplyste Borgere, den Nation, af hvis frugtbare Skiød Europas Friehedsaand,
      Bogtrykkerkunsten, Astronomien, Reformationen i Christendommen og Reformationen i Philosophien
      fremgik - og føle hvad Agtelse og Kiærlighed denne
      ædle Naboe fortiener! De mange tydske Avner, som engang i hele Tønder,
      Skiepper og Fierdingkar fra Erik af Pommerens til Frederik den femtes Tid tilførtes Landet, ville da glemmes, og, erindres de,
      vil man ihukomme at der var mangt et herligt Korn deriblandt, hvis Grøde
      Bondefrieheden velsigner - og at de øvrige neppe vare komne, hvis man
      ikke havde ladet dem komme. At ivre mod Tydskerne, fordi Danmark iblandt sine Konger
      tæller een, som ikke talte Dansk - vil man da finde ligesaa latterligt,
      som om Frankerig vilde hade og foragte de Danske, fordi der randt Dansk Blod i de sidste
      Ludvigers Aarer.Skynd dig, o Soel! i dit Komme, som Morgenrøden forkynder! Snart straale
      Humanitetens fulde Dag over det elskte Europa! Hvilken Vellyst, at see Broderen omfavne sin
      Broder! men - hvilken Salighed, at see Nationer favne hinanden!Da skal Sandhed være den eeneste Tanke! Kierlighed den eeneste Følelse!
      Menneskelighed den eeneste Handling!Jeg var pludselig forsonet med min Pyrmontreise. Jeg troede ikke at have kiøbt de
      Følelser, Solens Frembryden tændte i min Siel paa Herrmannsbierget, for
      dyrt for al den Kiede, som havde giennemdampet mig i Dalen. Ingensteds havde jeg hidindtil
      følt mig mere frie, mere Nordborger, mere Broder i den store Familie paa denne Side
      Alperne, end her paa Toppen af den gamle Cheruskaskov, hvor Sydens Styrke
      førstegang bugnede under Nordens Kraft. Jeg saae Europas Frieheds Fødsel
      i Herrmanns Erindring og forfulgte med glædedrukne Blik dens Sol-Gang mod Vesten.
      Den gik med Angelsaxerne til Albion, med Frankerne til Gallien. Sympathetisk vaagnede hist
      Holland, og her Schweitz. Men paa hin Side Rhinen skiulte Tordenskyer længe dens
      Straaler. Nu frembrød den med doppelt Glands i Frankrigs Europa bestyrtsende
      Rigsdag.Jeg var ikke længer National-Slave - jeg var Tydsker, jeg var Franke, jeg var Britte,
      jeg var Belgier, jeg var Schweitzer, jeg var Skandinaver. Mit Hierte slog lige høit for Broderen her og for
      Broderen hist. Kun tre Kiæder - men lige saa ubrydelige, som
      skiønne - bandt mit Væsen tættere og fastere til
      Danmark: Venskab - Sproget - og min Barndoms Erindring. Den
      første tryllede mit Hierte i nærmere Forbindtlighed, den anden ledte mig
      til min naturligste Virkekreds, den sidste fastholdt mig til min første Plads.Men du var mit Vidne, Nationernes Fader! at mit Hierte aldrig slog varmere for mit
      Fødeland, end i det Øieblik det slog hæftigt for alle hine!
      [...]Men det er Tid, at jeg forlader Herrmannsbierget da jeg dog maa videre frem i min Labyrint,
      og ikke kan vide hvor langt jeg er fra det Sted i samme, hvor jeg nødes til at
      standse, for (hvis hin Minotaurus ikke forhindrer det) at vende
      tilbage.De sympathetiske Følelser, hvormed M** og jeg havde høitideligholdt
      denne romantiske Dag til Herrmanns, og Friehedens, og deres Afkoms Erindring, knyttede
      Baandet, som sammenbandt os endnu fastere; vi besluttede, om mueligt, aldeles at dele
      Skiæbne med hinanden, og i denne Stemning kom vi tilbage til Pyrmont. KongebiergetPreussens Frederik den anden, den Store, har efter sit doppelte
      Ophold i Pyrmont givet dette Bierg sit Navn. Men neppe vil hans Monument blive saa varigt som
       Herrmanns.En Cubus af sort Marmor forkyndte mig Stedet, hvor Nordens Alexander sad, og, som man
      paastaaer, udkastede Planen til den anden Schlesiske Krig. [...]Jeg vil her udkaste Planen til min Reise, sagde jeg, satte mig ved Roden af Eegen, tog min
      Tegnebog op, og foreskrev mig selv følgende Love:1Reis bestandig mod Syden saa langt du kan*, dog saaledes, at du seer dig om til begge Sider
       mod Østen og Vesten, for ei at gaae reent efter Næsen!2Studeer paa din Reise fornemmelig dig selv og Menneskene; nyd og føl Naturen; og
       lad dit Hierte overalt lede dig, hvor Fornuften ikke veed Veien!3Studeer Oldtiden i den lille Tacitus, du fører med i din Vestlomme * Det bør sig en Nordboe i mine Tanker at reise mod Syden, ligerviis,
        som det bør sig en Sydling at reise mod Norden, den eene for at
        kiølnes, den anden for at opvarmes, hin for at forfine sin Følelse,
        denne for at skiærpe sin Tænken. - den nærværende Tid
       i hvad du seer, og ikke i hvad du hører - Philosophien i Moralen, og
       Moralen i din Samvittighed - Naturhistorien i Naturen og ikke i
       Naturalie-Cabinetter - Æsthetiken paa Høienes Toppe, i de gien
       nemrislede Lunde, i Morgenens Purpur, i den stiernelyse Nat; og ikke paa Universiteternes
       Collegiebænke! Læs heller Physiognomier paa Markedspladse og Promenader,
       end Bogtitler paa Bibliotheker! Studeer endelig Menneskene i Hytterne, som de ere, heller end
       Menneskene i Palladserne, som de ikke ere!4Optegn hvad mærkeligt du iagttager! hold til den Ende en Dagbog; dog saaledes, at
       du oftere glemmer Beskrivelsen over Reisen end Reisen over Beskrivelsen.*5Stræb at giøre Bekiendskab med virkelig store og fortreffelige
       Mænd! Det var en Skam at forsømme Solene over Planeterne, Cometerne og
       Maanerne.6Staae tidlig op om Morgenen! At sove meget er altid uanstændigt; men paa en Reise
       ækelt.* Den Maade at reise, for at skrive er meget brugelig i
       Tydskland. Det vilde være ubegribeligt, hvorledes de fleste af disse Penne-Reisende
       (hvorom man ikke got kan bestemme om de reise til Lands eller til Søes, i det den
       eene Deel af deres Væsen flyttes paa det Tørre, medens den anden
       uophørlig svømmer i Blekhornet) faae deres Materialier fra, da al deres
       Tid gaaer hen med at skrive, hvis man ikke vidste, at de ligesaa got havde kunnet skrive
       deres Reise giennem Europa i en Pyramide i Africa. Nogle skrive
       virkelig deres Reise først, for siden at kunne giøre den. Jeg har selv
       kiendt een af disse Hexemestere. Han havde Lyst til at giøre en Reise giennem hele
       Tydskland, men havde dertil ikke en Skilling; satte sig altsaa ned og beskrev den hiemme ved
       sin Pult, lod den trykke, og giorde den siden for det erholdte
       Honorarium. Hin Prophet udtydede dog kun en glemt Drøm, disse gaae endnu videre,
       og udtyde udrømte Drømme, for siden at drømme dem.7Arbeid doppelt, hvor du nyder doppelt!8Reis til Fods - saa snart, saa ofte, og saa meget du kan! Du samler saaledes mere
       - og fordøier bedre.*Overalt troer jeg Spadsering ikke mindre sund for Sielen end for Legemet. Det er got, at
       begges Fødder ere i harmonisk Bevægelse. De gamle Grækere
       synes at have indseet dette. Jeg er overbeviist om, at Philosophien vilde være
       kommet videre i vore nyere Tider, hvis man en Smule havde taget Beenene til Hielp. Det vilde
       blive for vidtløftigt her at opramse alle Grunde. En Lignelse kunde maaskee,
       indtil videre, oplyse min Hypothese.9Spiis maadelig, og kun naar du er hungrig! Drik Viin, hvor du kan faae den - du
       har længe nok drukken Vand.* Det har altid været min Mening, at Mennesket ligesaa upaatvivlelig
       fik Been, for at flytte sig, som Træet Rødder, for at staae stille.
       Sandt er det, at man ogsaa kan bruge sine Fødder til at staae paa, da
       Træet derimod slet ikke kan gaae paa sine Rødder; men det beviser intet
       imod min Sætning: at man fornemmelig bør benytte sig af
       Fødderne til det første Brug; thi naar man kan anvende noget paa to
       Maader, giør man altid vel i at anvende det paa den beste.
       Og upaatvivlelig er det en ligesaa meget ædlere Sag at gaae end at staae, som
       Dyreriget er ædlere end Planteriget. Ved at gaae komme vi til
        Tingene, da derimod, naar vi staae, Tingene maae komme til os,
       en Høflighed, som de sielden have eller kunne have. Det synes rigtig nok, som om
       endeel got Folk virkelig fordre denne overvættes Artighed af hvad der er uden for
       dem, og sige: Kiere Ting! vi har lige saa langt til jer, som I har til
       os! hvorpaa de slaae sig til Roe, som Fuglefangeren i Schlaraffenland. Denne
       Opførsel er utaalelig storagtig. Jeg troer, at ingen uden Tingenes Styrer kan
       fordre, at de skulle komme, staae stille, gaae forbi, og dreie sig omkring efter Behag.
       Skulde vi desuden bestandig ligge, sidde, eller staae, havde vi jo ikke havt meer end een Fod
       nødig, som Arimasperne eller Basserne i
        Terramusica, om hvilke Plinius og Holberg dog forsikkre, at de ere saa beskedne, at
       bruge deres eene Been ikke allene til at gaae; men endog til at løbe.10Reis uden Adresser og uden Recommendationsbreve! Hvem dit Menneskeansigt ikke er Adresse
       nok, er ikke for dig - Hvem du ikke kan recommendere dig selv, for ham er du ikke.
       Recommendationer ere Paanødelser; nød dig ikke paa, og lad dig ikke
       paanøde nogen! Og hvad kan man med god Samvittighed recommendere hos dig? det
       eeneste som med god Samvittighed kunde recommenderes, behøver ingen
       Recommendation. Du reiser ikke blot for at æde og drikke, eller for at see
       glimrende Hoffer, eller rare Manuskripter, eller Hertzberg, eller kongelige Haver, eller
       noget af alt det, man maae recommenderes til - Reis uden Recommendation!Philosophien kan lignes ved Drengespillet med en flyvende Drage. Den speculerende Fornuft
       er Dragen, Tankegangen Segltraaden, og den
       metaphysiske Professor Drengen. Herr Professor! da De dog saa gierne
       staaer eller sidder, saa staae eller sid her et Øieblik stille, og - Socrates skammede sig jo ikke ved at lære noget af et
       Fruentimmer! - lær at philosophere af denne Dreng! Seer De -
       med samme Lethed, som Sætninger rulle paa Sætninger, Slutninger paa
       Slutninger, og Ideer paa Ideer af Deres speculerende Hierne, oprulles Traadnøglet
       i hans gøvlende Haand, og Dragen flyver i Luften med samme Snarhed, som Deres
       Fornuft paa hin Side af Erfaringen. Saavidt har han intet forud for Dem, hidindtil er det
       eene som det andet. Men nu kommer Kunsten! betragt engang - det er ham om at
       giøre, ikke at miste sin Drage, og han veed hvor let den tynde Traad kan springe
       - hvad giør han da, for at forhindre det? Sætter han sig ned,
       og lader det komme an derpaa om Vinden er for stærk eller Traaden for svag? Nei,
       han er klogere end saa - han er klogere end De: han tager Beenene til Hielp, Herr
       Professor! og i parallel Bevægelse paa Jorden med Traadens i Luften beholder han
       sin Drage, imod at - De gaae hvad siger jeg? sidde glip af
       Deres!At Gang er sund for Legemet behøver neppe at beviises. Den gamle Drakenberg gik fra Kiøbenhavn en Eftermiddag Klokken tre (da
       man i et Selskab ikke vilde troe, at han havde meer end hundrede Aar paa Bagen) giennem
       Sverrig over Bierge og Dale til hans Fødeby i Norge, for at hente sin
       Døbeseddel, da han ikke haabede, den vilde gaae til ham. Denne eene Anecdote har
       giort mig hans næsten overmenneskelig lange Liv begribelig.11Reis ei som A - heller ikke som B
       - ei heller som C - ei heller som D - ikke som Mundungus, ikke som Smelfungus - ikke som Manden uden Caffe, ikke heller som en Biørne
       trækker - ikke à la Sterne ligesaa lidt
        à la hvem det er - og ingenlunde som den
       lærde Herr Alkolpantacunctitoutpartoutl*12Stræb at finde dig hiemme overalt; vær Tydsker i Tydskland, Schweitzer
       i Schweiz, Franzos i Frankerig; luthersk, med lutherske, catholsk med catholske, Hedning med
       Hedninger; bedrøvet med de bedrøvede, glad med de glade -
       Menneske overalt, og Menneskehed overalt agtende!Til disse tolv Bud føiede jeg endnu en Deel andre Forskrifter og Regler, for
       Exempel: hver Dag at læse et Stykke i Tacitus, Horaz, eller
        Rousseau - aldrig at blive liggende i en Seng, om jeg blev
       nok saa slet; men heller bevæge mig til jeg styrtede - ingen blot
       Lærd at besøge - intet blot Bibliothek at besee -
       ingen Unødvendigheder at anskaffe mig - ingen Nødvendigheder
       at kaste bort o. s. v. men først og fornemmest, efter hin virksomme Mands Exempel:
        intet at opsætte til i Morgen, hvad der kunde
        afgiøres i Dag.Og nu - over Frankfurt og Strassburg til Basel!Min Plan var færdig - jeg stod op, og gik ned af Bierget, med lettere
       Hierte, (derom er jeg overbeviist) end Kongen af Preussen, da han var færdig med
       sin. Og for Resten - Plan imod Plan - jeg havde ikke byttet med ham.Nedgangen var overmaade behagelig; hele Egnen rundt om Bierget laae hyllet i Solens Purpur.
       Den Sneglevei, som er anlagt fra Midten, hvor Skoven afvexler med Agrene, til Toppen, og
       hvorfra man i bestandig Skygge hvert femte Skridt har en nye Udsigt over Dalen til de andre
       Bierge, er det skiønneste af alle Pyrmonts Anlæg.* Men allermindst som Herr Oberapellationsraad Friederich
        Wilhelm Basilius von Ramdohr aus Hova! Hoyah! Hoyahh! Hoy-ahhhhhh!!!PyrmontPyrmont den 12.-15. Julii.For otte Dage siden var jeg allerede fuldbestemt til at forlade den morende Keede, eller
      rettere det keedende Moerskab, som gaaer i Svang i dette Naturhospital. Min Plan til en videre
      Fremreise var allerede lagt, mine Hovedstationer, mine Videnda og Non-videnda vare allerede optegnede; men ak! min svage Nerve -
      (ikke mine svage Nerver; thi dem bryder jeg mig nu eengang for alle ikke mere om) -
      den Hoved-Nerve,* uden hvis Styrke de fleste jordiske Foretagender meer eller mindre
      mislykkes, har nødt mig til at blive hvor jeg var, og slide min Tid og mine Skoe i
      den store Allee med Taalmodighed.Hvilke Elegier kunde jeg ikke skrive dig, kiæreste S*! over min
      nærværende Forfatning, hvis jeg ikke allerede for længe siden
      havde skreven fleer end nok - med sand prophetisk Ahnelse, som den, der allerede
      forud følte, at jeg langt om længe vilde komme i en Forfatning, som
      noksom kunde undskylde de dengang overflødige og overdrevne -, hvilke Jeremiader, Nasoniader, og Youngiader vilde flyde
      af min Pen, dersom jeg ikke, trods alle Gienvordigheder, fra det Øieblik af, jeg
      tiltraadte min Reise, havde meer af Habakuks** end af Jeremias's, meer af Catulls end af Ovids, meer af Yoricks end
      af Youngs Lune!Isteden for Bedring, Dag fra Dag tiltagende Svaghed - isteden for Vexler fra min
      Finanzminister i Poppenbüttel, Tidende om hans Død og et sandsynligt Tab
      af henved 200 Rdlr. som jeg havde nedlagt hos ham - og paa henimod en Snees Breve
      til mine beste Venner i Danmark - intet Svar! Jeg kan ikke beskrive dig hvor lystig
      jeg er bleven over alt dette.Oprigtig talt, er jeg virkelig en Ven af Extremer; i det mindste veed jeg bedre at skikke
      mig i en heel end i en halv fatal Skiebne. Mit Gemyt er elastisk, dets frastødende
      Kraft er i Forhold til Slaget, der rammer, eller Byrden, der nedtrykker det. Naar Skiebnen,
      kort sagt, slaaer alt for grovt, saa - slaaer jeg igien.Derimod, saalænge den holder sin Harm inden visse Grændser, * Nervus rerum gerendarum.** Den lunefulde La Fontaines Liv-Autor. og kun af og til trakterer mig med nogenlunde
      læmpelige Tryk - naar den isteden for Krampe, Feber, Slag og deslige
      skikker mig en ussel Snue paa Halsen - naar den isteden for at smede mig til
      Caucasus med helvedhærdede Jernkiæder, hilder mig i et Reigarn, eller
      foldsætter mig i et Hønsebuur - saa bliver jeg vranten,
      klynker, og piber Elegier. Nei! rust dig ud tilgavns! -- - "Slaae! piin mig! knuus mig Torden!"Din Lynild brænde til det inderste af Jorden!"Hevnbierge styrte ned, og styrte Knald i Knald,"Indtil du trykker mig til Grunden af mit Fald!"Ras, Skiebne! ras! brøl! brænd! og naar din Straale
       rammer,"Da trodser jeg igien, og trodser dine Flammer!"*Ha! ha! ha! ha! ha! - Jeg vil dog virkelig see hvem der holder det
      længst ud!Hvad kan Skiebnen overalt giøre mig? Kan jeg blive sygere, fattigere, forladtere,
      end jeg virkelig er? Ethvert Forsøg derpaa vilde dræbe mig! Og
      - Døden? Jeg har endnu intet Begreb om den
      Lyksalighed man maa besidde i Livet, for ikke at længes efter dens Komme.Jeg loe i Gaar i Fortvivlelse over min Tilstand, og nu leer jeg i Dag over min Fortvivlelse!Hvor ganske anderledes er jeg stemt i dette Øieblik! Jeg kommer fra en
      Spadseregang med den endnu ulykkeligere M**, har talt med Jacobi, og
      seet Solen gaae ned - og mit Hierte slaaer saa sagte, mit Blod er i et saa
      behageligt Omløb, alle mine Følelser saa blide, som om der ikke fattedes
      mig det mindste.Sundhed! Venner! Penge! - o! der er et jeg veed ei hvad,
      som erstatter selv eders Savn!Naar Nøden er størst, er Hielpen nærmest, er
       Hielpen nær, er Hielpen allerede forhaanden!* Den piinte Baals uforlignelige Fortvivlelses Udbrud, som Ewald, selv
      i Alexandrinere, har vidst at give en Eftertryk, der tilfredsstiller den meest convulsiviske
      Bande-Trang!Fryd dig med mig, kiæreste S*! Jeg har i Dag pludselig baade Sundhed, og Venner,
      og Penge, og kan, naar jeg vil, tiltræde min Reise.Hvor det eene Held nedstrømte paa det andet! Saaledes følger
      Dagskiæret paa Tusmørket, Morgenrøden paa Dagskiæret
      - og Solen paa Morgenrøden! Ingen Lykke kommer allene.Een Post har bragt mig et Brev fra dig - en anden Herr B** tilbage fra Rusland til
      sin længselfulde Kones Favn. M**s Blodspytning har ophørt - Marcard har næsten lovet ham sikker Redning af en Reise mod
      Syden - og mig af en Vandring mellem Alperne - Haab om Helbredelse er mig
      allerede Sundhed! Herr B** har tilbudet sig selv at paatage sig mine faa Finanzers Bestyrelse
      i deres afdøde Ministers Sted, og allerede forstrakt mig saa meget, som jeg bruger
      til paa hin Side Basel.Nu har Biergene skiønnere Former, Dalen et blidere Udseende; nu vrimler Alleen af
      venlige Brødre og Søstre - Kotzebue
      selv er bleven mig mindre ubehagelig. [...]S** havde for længe siden yttret det Ønske at reise med M** og mig i
      det mindste til Basel. Han havde løsrevet sig fra alle
      Baand, og var frie, som vi, som Fuglen i Luften. Mand af Kundskaber, Smag, og (det vigtigste)
      hiertelig Retskaffenhed, var han snart bleven vor fælles Ven - vi modtoge
      altsaa med Fornøielse hans Forslag, uagtet M**s lette engelske Vogn kun havde Plads
      for to Personer. Men Vognmageren har ikke giort Regning paa Hierterummet, tænkte vi
      - tre Venner sidde magelig der, hvor to Bekiendtere sidde tilpas og to Fiender utaalelig slet. Paa en
      Spadseregang kom vi overens om Maaden at reise, og dele med hinanden Reisens Vedkommende paa,
      fastsatte vor Plan, og bestemte vore Love. "Den første
      Betingelse," sagde jeg til Greven, "under hvilken jeg allene
      tiltræder denne treenige Reise, er Afskaffelsen af Adelsnavnet og Grevetitelen.
      Først, fordi dette Snurrepiberie er for kostbart -
      da ingen af os kan eller vil reise, som man fordrer det af Grever - for det andet,
      fordi det er tvungent - da Grevers større
      Herlighed altid er forbunden med mindre Friehed - for det tredie, fordi det er adeligt, og, saa meget jeg for Resten agter og elsker adskillige adelige
      Ædle, er mig dog Adelskab overhovedet...""O!" raabte M** - "er det intet uden det
      - jeg frygtede, du vilde, jeg skulde afskaffe den lille Pidsk jeg bærer
      bag i Nakken, siden du ingen har"..."Pidsken? oh nei! kan passere til videre - bedre var det altid, at den
      var borte; men - cur ego amicum offendam in pilis? Kun
      Adelskabet"..."Oh! med største Fornøielse! men hvad skal jeg kalde mig?""Hvad hedder du?""Adam" -"Bravo! det er et særdeles menneskeligt Navn! kald dig hvad du hedder,
      saa kalder du dig hvad du er" - -"Men Adam er kun et Døbenavn",
      meldte S,** "og det skikker sig vel ikke i vor oplyste Tid at kalde sig, som man er
      døbt - Fitz-Adam maa han hedde i det
      mindste" -"Nei, tusind Tak!" afbrød jeg heftigt -
      "man vilde holde os for reisende Engellændere - dertil er vor
      Børs alt for let. Læg blot et s til og hed Adams, saa ere alle Vanskeligheder hævede."Det blev eenstemmig antaget.S** var heller ikke ret fornøiet med sit Binavn - det var vel ikke
      adeligt; men det klang alt for opdigtet; han frygtede Uleilighed ved Portvagtene af den Slags,
      som Herr Viereck (paa dansk Fiirkant) udstod ved Indkiørselen i Berlin* eller den,
      som * En vis Magister, Doctor eller Professor Viereck i
       Dresden havde foresat sig en Reise til Berlin, og bestemte Dagen i et Selskab, hvor tre
       Studentere, som længe havde Mod paa at spille ham et Puds, befandt sig. Viereck - sagde een - er dog det latterligste Navn i
       Verden! Jeg begriber ikke hvor man kan eller tør hedde Viereck? Det siger en Nar, raabte Magisteren - det siger hele Verden, raabte
       alle de tre Studentere. Hvad vedder vi, Herr Magister! at De umuelig med dette Navn kommer
       giennem Porten af Berlin?" - "En Tut Ducater!"
       - "Top! De ere Vidner, mine Herrer! med De maa ikke tage ilde op, at jeg
       reiser bag efter for at undersøge i Vagtprotocollen, om De og har sagt det
       rette?" - "Naturligt!" Herr Magisteren, som
       hidindtil var sluppen giennem Verden med sit Navn, troede allerede at have de ti Ducater i
       sin Lomme. - Men - tre Studentere og et fiirkantet Navn er ikke at
       spøge med. Paa den fastsatte Dag aftalte Pudsspillerne med hinanden deres Plan.
       Før Solens Opgang kiørte den første til Berlin, kom til
       Cotbusporten: "Ihr Nahme, Herr?" "Eineck!" - "Gut! Fahr zu!"
       Strax efter ham kom den anden: "Ihr Nahme?" Zweieck! - "Zweieck? curioser Nahme! passir!" Tilsidst
       kom den tredie: Samme Spørsmaal - "Dreyeck!" var Svaret - "Was?"
       - "Dreyeck!" -
       "Hat der Herr mich zum besten?" - "Wie
       so?" - "Dreyeck? Dreyeck?" -
       "Ja, das ist mein Nahme, mein Freundl" han viiste ham Convoluter:
       Dreyeck Marchand tres renommé &c. - "Hm! fahr zum
       Teufel!" Endelig kom min Herr Magister: Ihr Nahme, Herr? "Ich heisse
        Viereck!" "Tcufels-Schwerenoths-Kerl! wart!
       Gefreyter! ruf den Herrn Lieutcnant! ich soll dich vierecken!" Den arme Magister tabte Næse, Mund, Maal, og
       Mæle - blev slængt i Vagten - og sad der jeg veed
       ikke hvorlænge til det behagede Studenterne mod Betalingen af hans uforsigtige
       Veddemaal, at giøre Anstalter for at udløse ham. mødte en vis Herr Hvad i Kiøbenhavn. Man kan slutte sig til, hvor usandsynligt Herr S**s
      virkelige Navn maa have klinget, da han med Glæde modtog det opdigtede Sparzet, som Adams i en Hast foreslog. Hvad Baggesen angik, da blev det eenstemmigen erklæret saa uadeligt,
      uengelskt og ubetydende, at man troede ikke at løbe mindste Fare ved at beholde
      det, som det var. Da vi saaledes havde sørget for vore Navne og Titler, bragte vi
      de øvrige Vilkor i Rigtighed efter de evige Regler for Ret og Lighed, men da disse
      lidet interessere de fleste Læsere, vil jeg her ikke opholde dem med sammes
      Udstykken."Neppe havde den purpurklædde Dagens Monark, Apollo, udslaget sit favre Hovedhaars gyldne Lokker over Jordens rødmende
      Ansigt, neppe havde de smaa brogede Fugle med deres Harpetungers sødtsmeltende
      Harmonier begyndt at hilse den rosenkindede Aurora, der efterat have
      forladt sin skinskyge Gemals bløde Ægteseng, fra Vindverne og Portene af
      Pyrmonts Horizont viiste sig de nysopstandne Brøndgiæster i Alleen
      - før de tre Forenede forlode de lade Fiær" - eller:Klokken fem om Morgenen, den 16. Julii, pakkede jeg altsaa et Dosin Mansketskiorter, og (med
      Recencenternes Tilladelse) et Par sorte Silkebuxer, (salva reverentia
       Publicanorum*) et Pund Snuustobak - og (trods hele Geistligheden i det
      hele hellige Romerske Rige) endeel gode Bøger i en lille Kuffert. *
       των
       τελωνων - med
       al Respect for de Herrer Toldere. Et Postkort over Tydskland puttede jeg i den eene,
      og en Tacitus de moribus germanorum i den anden Lomme. Jeg
      fornøiede mig over at min Indpakning saa snart var færdig - Sparzets tog ikke meget længere Tid - Adams lod alle sine Overflødigheder blive tilbage med sin
      Tiener og sin Titel - og saaledes puttede vi os alle tre med alle vore Reisesager i
      Vognen, for at rulle ud i den vide Verden - oplagte til de uhørteste
      Eventyr og fulde af de behageligste Forventninger. Den navnkundige og aldrig noksom
      berømte Ridder af Mancha kan ikke i sødere Sværmerier have
      listet sig ud af sin Hønsegaards Bagdør, eller med mere tryllende
      prophetiske Følelser galloperet over Montiels Marker, end
      vi, da vi kiørte ud af Pyrmont. Det var den skiønneste Morgen
      - vi følte Friehedens og Uafhængighedens hele Vellyst
      - da vi naaede Toppen af Bierget, laae hele Jordkloden udbredt for os - og
      vi ahnede alle, at vor egentlige Reise, den af hvilken vore Skiæbner for bestandig
      vilde bestemmes, her begyndte."Lyksalige Alder! lyksalige Seculum! ja! hvad siger jeg? lyksalige Decennium! for hvilket Lyset af Galliens herlige Morgenrøde
      skinner! i hvilket Verden - og vi - skulle see Handlinger, værde
      at støbes i Erz, at hugges i Marmor, og opstilles i Malerier til Eftertidens
      Beundring!" - O! Held mig! tre Gange Held mig Lyksalige, at Skiebnen
      forundte mig at besee Europa i det skiønne
      Øieblik, da Fornuften begynder at gnide den lange - lange -
      lange Slaveslummer af hendes yndige Øine! ANDEN DEEL - Fra Pyrmont til Basel 1789- Neque, te ut miretur turba, labores.Contentus paucis lectoribus. -HOR.Harzfoden"Da vi naaede Toppen af Bierget, laae hele Jordkloden udbredt for
       os" -Af alle glade Følelser kiender jeg ingen saa livelig og begeistrende, som den, en
      reenere Luft, en friere Udsigt og et himmelnærmere Standpunkt indaander paa Toppen
      af et Bierg, naar man paa sin Reise langsom og besværligen, til Fods eller til
      Vogns, har giennemkrøbet en dyb, taaget, indknebet, og hele Hiertet indknibende
      Dal. Hovedet oplyses, Livsaanderne oplives, Følelsen opvarmes i Hiertets Udvidelse
      saa pludselig; den hele høiere Forestillingsevne vaagner, og nye, letbevingede
      Tanker løsrive sig fra Støvet og svinge sig Himlen imøde. I
      deres uhindrede Flugt, giennem taagefrie Skimmer, overskue de Jorden, og skatte rigtigen dens
      virkelige Rang - i den rigtige Afstand.Naaer man Toppen af en saadan Høide i Morgenstunden, har man giennemvandret
      Dalens fugtige Dampe i Blinde, og fremspringer derved den nye Scene i Contrastens hele Styrke
      - har man end ydermeere lange været
      fængslet dernede - saa er alle Støvets
      ruusende Glæder aldeles intet mod den Herlighed, som saaledes aabenbares i og om
      vort Væsen. Omskabt fra Orm til Sommerfugl, fra Snegl til Ørn,
      fødes man paa nye med hele Skabningen.For første Gang i mit Liv giennemtrængtes jeg aldeles af denne
      Følelse, i det jeg kom op paa Høiden mellem Pyrmont og Grohnde. Altid, fra min spædeste Barndom af,
      havde Toppen af en Bakke hentryllet mig i andægtige Sværmerier; men her
      overtraf denne Scenes Vælde saa langt alle hines, som de havde overtruffen
      Sletternes. Hundrede Biomstændigheder bidroge til denne Forhøielse; men
      af alle ingen saa meget, som den usædvanlige Dybde, hvori jeg hidindtil legemlig og
      aandelig havde muldvarpet.Man maae have været tre Uger i Pyrmont, for rigtig at
      føle Høiden af mit Standpunkt.Efter en yderst møisommelig Sneglevei op igiennem den østlige Krog af
      Brøndkulen, hvor vi hvert Øieblik i Fare for at vælte, eller
      knuse Vognen mellem Steenbrokkerne, skumpledes alle tre paa eet Sæde, steege vi ud
      her, og nøde i Kanten af den skiønneste Skov Udsigtens hele
      Vederqvægelse. Neden under os giennemøkød Weseren den yndigste
      Dal mellem henstrøede Landsbyer indtil Flekken Grohnde. Selv
      Bønderne, vi her forefandt, roeste deres Egn og Jordbunden. Ud over Flekken paa
      hiin Side Floden hævede sig Skove bag Skove paa let henbølgende
      Høie. Jo nærmere vi kom deres indbydende Varme, jo gladere
      hævede sig vor romantiske Forventning. Overfarten her i en Færge, mellem
      forbiglidende Haver og Lunde, er yderst pittoresk og fortryllende. I bestandig Deeltagelse og
      Meddeelelse voxte vor fælles Nydelse under indbyrdes fortroelige Samtaler.
      "Hele Jorden ligger udbredt for os!" var vor herskende Forestilling, og
      hvor saligt udvidede sig dens Lyst i Følelsen af vor fuldkomne Friehed! Alle bare
      vi al vor Eiendom med os; men ingen Konge har skattet sig rigere end hver af os skattede sig;
      de hellige Tre Konger selv kunne ikke have været gladere paa
      deres Stiernevandring til Bethlehem. Hverken de skrækkelige Stød af Veien
      eller den endnu skrækkeligere Heede opad Dagen mellem de beskovede Biergrygge
      foruleiligede os; den Inderligfornøiede foruleiliger intet. Naar vi ikke i taus
      Anskuen beundrede den stedse nye Natur, eller i venskabelig Underholdning overlod os til de
      Bemærkninger, dens Betragtning aflokkede os, læste vi - Adams i den viise Plutark, Sparzet i den vellystige
       Chodleros de la Clos, og jeg i den syndige Tacitus.Saaledes kom vi til Wickensen, hvor Hr. v. Florencourt, der til Hest
      havde ledsaget os fra Pyrmont, og som vi blot af og til havde øinet paa Veien,
      stødte til os, og deelte vort lille Maaltid. Paa det forrige Bedested forefandt vi
      en ugivt Vert, der syntes at føle Celibatets Ubehagelighed i
      sit hele Omfang. Paa alle vore Spørgsmaal, om han ikke havde Viin - Kiød - Flesk - Ærter - Melk i Huset? gientog han bestandigen med et Suk det samme Svar: "Ak! desværre! jeg har ingen Kone!" Jeg ynkede ham af
      mit ganske Hierte, ønskede til hans og alle hungrige Reisendes  Trøst, at han snart maatte faae hvad der manglede
      ham, og kunde ikke bare mig for at giøre dertil hvad jeg kunde, ved at frie for ham
      hos den første Pige, vi mødte paa Veien fra hans tomme Huus. Jeg veed
      ikke, om min Mellemhandling har naaet sin hele Hensigt; men vist er det, at jeg overtalte
      hende til at giøre sig et lille Ærinde til ham. Det er ikke utroeligt, at
      hun har anseet min besynderlige Begiering for et Vink af Skiæbnen. Den Alvorlighed
      hvormed hun anhørte mine Forestillinger, og hendes Tilstaaelse, at hun intet havde
      at indvende mod hans Person - (det var virkelig en ret kiøn Mand)
      - giør mig det endog sandsynligt.Paa denne Vei mødte mig første Gang en Gienstand, som jeg ikke blot
      aldrig før havde seet; men ikke engang giort mig mindste tydeligt Begreb om*
      - jeg kan ikke beskrive hvilket Indtryk dens Opdagelse giorde paa mit hele
      Nervesystem - en nøgen Klippe, eller egentlig blot et nøgent Fieldstykke. Af og til havde jeg i den lange Biergskov paa venstre
      Haand mellem Træerne bemærket enkelte graae og hvide Partier; men uden at
      drømme om, at Steene af den Størrelse kunde findes i slig en
      Høide - endelig vovede jeg undseeligen det Spørgsmaal: om alle
      disse besynderlige Spætter vare Sanddynger, Kalkdynger, eller Skyer? De andre
      smilte, og sagde mig, det var Fielde. Jeg troede, at de vilde binde mig
      noget paa Ærmet, og forsikkrede dem, at jeg havde læst nok om Schweitz og Norge, Teneriffa og Spitsbergen, Caucasus og Cordilleras, for at giøre
      mig et Begreb om Fielde, og at jeg ikke saa let lod mig føre bag Lyset. Jeg havde
      jo seet Blankenese, Biergene om Pyrmont, og endog Blocksberg i en vis Frastand; dette havde ikke den mindste Lighed dermed. Jo meere de
      loe, jo fastere blev jeg i min Overbeviisning om, at det var noget gandske andet.Vi kom endelig eet af disse underlige Phønomener nærmere, og hvad kan
      ligne min Studsen, da jeg fandt det have saa megen Lighed med Steen, som Steen kan have det,
      uden dog at holde det for mueligt, at det kunde være Steen. Thi Skov var under det,
      over det, ved Siderne, kort, rundt omkring det. Jeg bad Adams sige mig
      paa sin Samvittighed: hvad det var? eller jeg * Naturlig! da jeg ikke
       før havde seet den. steeg af Vognen og klavrede hen, for selv at
      undersøge det. Paa hans alvorlige Forsikkring, at det var et Fieldstykke,
      betragtede og begrundede jeg det noget nøiere. Pludselig gik mig et Lys op
      - men hvilket Lys! Jeg havde neppe overtydet mig om, at det virkelig var Steen,
      før jeg selv i dets Anskuen blev forsteenet. En kold Gysen foer igiennem min Ryg
      ved Synet af Jordens nøgne Rygbeen. I et Nu afklaedde min Indbildningskraft hele
      Biergstrækningen, i det næste Moment hele Jorden. Hvilket uhyre Liig!
      hvilken gyselig Steendød! "Nu!" raabte jeg,
      "allene dette Syn er den hele Reise værd, er meere værd end alt
      hvad jeg forhen har seet! Min Gud! hvi reise ikke alle Mennesker hid for at see Fieldstykker
      - Kampesteene saa store som Frue-Kirke!""Det er kun lidt!" sagde Adams -"Oh! det er ingen Ting!" raabte Sparzet."Lidt? Ingenting?" udbrød jeg; "jeg reiser for
      det første ikke videre! jeg maae derhen! see det nær ved, føle
      det, knuses, daane, døe i Tilbedelse" -Mægtige Natur! Almagtens Symbol! hvor greb du mig fast, hvor rystede du mig, hvor
      sammenknuste du mine Sandser i dine vældige Arme!- "Arme?" sagde Adams - "Det er knap
      den yderste Taaspidse af Brocken!"Og Brocken er det nyefødde Noers lille Finger i
      Sammenligning med Skrækhorns udstrakte Kiæmpehaand.
      -Nu saa vilde jeg ønske, at alle Biergmalere og Biergbeskrivere vare - i
      Pyrmont! sagde jeg, og kunde ikke komme mig igien af min Forundring.Det Behagelige, det Yndige, det Skiønne i Naturen kan nogenlunde middelbar meddeeles af Kunstneren til almindelig
      Tilfredsstillelse i Efterligning. Den umiddelbare Anskuen af Originalet eller Idealet kan blot
      forhøie Nydelsen deraf eller Følelsen derved. Thi Naturen er behagelig,
      yndig, og skiøn overalt. Af det Høie derimod ere
      mangfoldige Træk Efterligningen aldeles umuelige, og Forudforestillingen om samme,
      der i hine Tilfælde blot var svagere, findes her ikke sielden
      aldeles falsk. Den, som eengang - var det og blot i den
      Lyneborgske Hede - har seet et Træe, en Bæk, en
      Græsplet, vil aldrig studse saa meget ved Synet af det yndigste, vellystigste
      Elysium paa Jorden, som  jeg studsede ved dette
      nøgne Klippestykke. Dets Indtryk var aldeles nyt, og ved samme begyndtes en
      Række af nye, min Siel hidtil aldeles fremmede Forestillinger. Saaledes havde jeg,
      for Exempel, aldrig før phantaseert mig Jorden aldeles afklædt
      - jeg havde vel borttænkt mig alt Liv deraf; men
      ikke al Vegetation - Billedet af almindelig Død
      stod første Gang fuldstændigt for mit Øie. [...] NordheimDenne uanseelige Bye kan man ikke giennemvandre uden Tungsindighed. Bygningerne ere slette,
       mørke og forfaldne, Gaderne tomme, og alle Gienstænde saa
       sørgelige, at jeg, hvis jeg ikke lykkeligviis i et af de smaarudrede Vindver havde
       faaet Øie paa et overordentligt deiligt Pigeansigt, midt paa Pladsen var gaaet i
       Staae af Melankolie. Men dette Syn - besynderligt nok, at Virkningen af sligt endog
       strækker sig til Beenene! - styrkede mig til at gaae videre. En anden
       vilde maaskee i mit Sted just nu have staaet stille. Tilforladelig havde jeg og deri giort
       bedre, og spart mig et halvhundrede Skridt, som jeg gik tilbage igien, for at see, om hun
       ikke var der endnu? - - For sildig!Naar paa din Vei et Syn dig møderMed nye Magie,Og det kun staaer paa faste Fødder,Gaae det forbi!Imens du vandrerDet ei forandrerSit Tryllerie -Men naar dig paa din Vandring møderEn Piges Smiil,Som Vinger fik paa lette Fødder,Saa stands din lil!Staae ganske stille,For ei at drilleDen skielmske Lille,Som lurer paa dig med sikker Piil!Det var den Gang! en anden Gang skal jeg staae stille, sagde jeg, og gik videre -
       ud af Porten mod Gøttingen.Sørgelig var Byen inden i; men endnu sørgeligere var den uden om.
       Dens forstyrrede Mure omgaves af Tobaksplantager, der igien omrandedes af skaldede
       Høie. Alting røbede Krigens Ødelæggelse. Alle
       Egnens Piger fandt jeg her beskiæfdgede med at hyppe Tobak. Jeg talte over
       tredssindstive, uden at forstyrres i Tællingen af een eeneste smuk; men alle havde
       de skiønne, lange, guule Haar.Den slagne Vei fra Einbeck til Gøttingen er fortreffelig, og smager ret got oven paa den hullede og
       steenede fra Pyrmont til Einbeck. Med inderlig Fornøielse bemærkede jeg
       de smaae Løvhytter om Steenbænkene, som omtrent i
       en Fierdingveis Afstand fra hinanden ere anbragte paa Chausseen til Fodgiængeres
       Beqvemmelighed. Hvi har man dog ikke overalt, hvor man - fornemmelig dog paa
       Fodgiængeres Bekostning - har ladet anlægge prægtige
       Veie, havt denne billige Idee? Hvor mange skiønne Øiemed kunne ikke
       opnaaes ved dens simple og lette Udføførelse! Med den roesommere og
       behageligere Hvile for den mødige Vandrer under den i Middagsheden saa
       velgiørende Skygge, kunde man forbinde den uskyldigste Forlystelse, ved at
       anlægge slige Hvilebænke paa de Steder, hvorfra Veien havde den
       fordeelagtigste Udsigt, og saaledes lokke selv den Følesløseste til den
       skiønne Naturs Betragtning. Hvad der undgaaer Opmærksomheden, naar man
       er i Bevægelse, fastholder den omsider naar man sidder stille. Jeg kan meget got
       begribe, at den raae og ukyndige Bonde hundrede Gange kan gaae den samme Vei,
       førte den og giennem Paradiis, frem og tilbage, uden at nyde mindste Gran af den
       Øienslyst, som paa samme kildrer den dyrkede Vandrer; thi det falder ham aldrig
       ind at staae stille, og sætter eller lægger han sig, er han allerede saa
       træt, at han ikke tænker uden paa at sove. Indbydes han derimod af en
       saadan skyggefuld Bænk til Hvile, sætter han sig, uden just at
       være udasnet (et desværre alt for passende
       Udtryk!) saa undgaaer han derved ikke allene en i Solens Straaler skadelig Søvn;
       men opvækkes til i det mindste en vis Grad af Betragtning. En dunkel
       Følelse siger ham strax: "her er got at
        være!" og det skulde meget undre mig, om denne Følelse ikke lidt
       efter lidt paa et dertil indrettet Sted  opklartes,
       og tilsidst naaede en Grad, der nødte ham til med sammenfaldede Hænder
       at udbryde: "Herre! her er got at være!" Fra dette
       Øieblik af er han et ædlere, et menneskeligere Menneske; han faaer
       pludselig Smag paa den skiønne Natur, og glemmer vist ikke, oftere at henvende sig
       til den Kilde, hvoraf en saa sød Velsignelse flyder.I de Lande, hvor Naturen ikke saa umiddelbar ved høie, henrivende,
       overordentlige Gienstænde selv har sørget for slig
       Aandsopvækkelse, er det dobbelt Kunstens Pligt at henlede dertil. Tvende af de
       meest Siælevækkende, tankefødende og
       følelseforædlende Phønomener findes overalt: Solens Opgang og
       Nedgang. Man gribe ethvert Middel til at giøre dem synlige
       for Landmanden! Slige Hvilepladse vilde og til denne Ende være fortreffelige. O!
       deres Bænke kunde blive herlige Realskoler!Grækenland og Rom skyldte deres ædlere Folkedannelse deslige
       Indretninger. Oplærte i Lunde, paa Naturens smaae Theatre, bleve de herlige,
       mønsterherlige paa Verdens store Skueplads. De vare bestandigen Naturen
       nærmere, saae tydeligere dens Forskrivter, og hørte lydeligere dens
       Veltalenhed. De vare Himmelen nærmere; thi man havde sørget for at de
       kunde være under dens aabne Hvælving. Hvad hindrer, at vi ikke, som de
       Gamle fordum udraabte: "Phøbus! Cypris! Diana! her er got at
       være!" almindeligen udraabe: "Gud! her
       er got at være!" Er den Eeneste Guds Skueplads mindre prægtig,
       mindre riig paa afvexlende, fortryllende Scener, end hine Afguders og Afgudinders? Nei! men i
       hines vare Bænke for Tilskuerne, i hines kunde man sidde og see beqvemmeligen.
       Intet misunder jeg de Gamle meer, end deres Lunde og aabne Theatre.Midt i disse Chaussee-Betragtninger kom mig en gammel Mand imøde med en Byldt
       paa Nakken. Jeg blev staaende, for at see om han vilde hvile sig i den næste
       Løvsal. Neppe var han kommen den nær, før han
       slængte sin tunge Byldt af, satte sig ved Siden af den, udstrakte sine Been, og med
       de kiendeligste Yttringer af Velbehag tørrede Sveden af sig. Jeg gik hen, og gav
       mig i Snak med ham, medens han stoppede sin Pibe. Han forsikkrede mig, paa mit
       Spørgsmaal, at han havde sat paa alle de forrige Bænke, og at han
       hiertelig beklagede, at de nu snart ophørte. "Man sidder
       tørt her i Regnveir og kiøligt i Soelskin, man  behøver intet Vertshuus paa saadan en Vei!" sagde
       han. Min Samtale med ham bestyrkede mig i de Tanker, jeg nyligen har yttret.Da jeg saaledes havde gaaet og siddet omtrent i to Timer, begyndte jeg at blive
       opmærksom paa de andres Tilbagebliven. Saa langt jeg kunde øine saae jeg
       ingen Vogn. Jeg besluttede at oppebie deres og min Skiebne i det første det beste
       Huus, hvor jeg gik ind og slukte min Tørst med Melk. Langt om længe kom
       de med nye Skinner om Hiulene. Men disse forhindrede dog ikke, at jo Vognen midt paa Gaden i
        Nørthen, en god Miil fra Gøttingen, gik i tu, hvorved vi alle tre hulter til bulter tumlede ned i et
       ikke synderlig speilklart Gadekiær, os selv og de Forbigaaende til uudslukkelig
       Latter.Hos os sluktes den dog omsider i den Efterretning at her ingen frisk
       Vogn var at faae, og ligesaa lidt Lægedom for den syge. Midt
       i denne Forlegenhed, i det vi saae os om efter en Doctor, kom den anden. Det var nemlig
       Doctor V*** fra Gøttingen, som sprang til i det vi reiste os af vort Fald, og med
       Studsen omfavnede sin gamle Ven Adams. Et overmaade lykkeligt
       Møde; thi vor Forlegenhed var vel latterlig, men derfor ikke mindre ubehagelig. Vi
       vare ikke blot faldne iblandt Broesteene, men iblandt Røvere. Postkarlen
       smældede og bandede, som en ægte hannoversk Svoger, den omstaaende
       Pøbel grinede, Præster og Leviter gik os forbi uden Medlidenhed, vi vare
       alle tre drivvaade baade af Himmelvand og Jordvand, og oven i Kiøbet sultne; i
       denne Nød antog sig os Hr. V*** som en sand barmhiertig Samaritaner. Bekiendt i
       Flekken giorde han i Hast Anstalter til at faae den qvæstede Vogn
       besørget til en Hiulmand, og faae en anden i dens Sted til Gøttingen,
       tog os op paa sit Værelse, klædte os om, qvægede os med Viin og
       Brød, og, een, to, tre! vare vi igien paa Veien til det hannoverske Athenen. Jeg
       kunde ikke glemme igien det Epigraph, jeg saae under et Kobberstykke paa Væggen i
       Værelset, Hr. V*** førte os op paa:Représentation exacte de la Voluptépour éviter ces bassesses. -men endnu mindre den lille Piges Uskyldighed, der (som Hr. V*** ved denne Leilighed
       fortalte mig) "havde ladet sig besove af Frygt for at blive
       frugtsommelig." -Det er som at gaae til Gøttingen for at studere, sagde
        Adams.GöttingenDet var den skiønneste Eftermiddag. Ved Indrumlingen i Wehnede steg jeg af, og lod Vognen kiøre. Den kom mig snart af Syne.Ved at spadsere giennem denne Flekke, og see Haynbierget, erindrede
      jeg min tabte Hviid, og hans Frygt paa dette Sted for tolv Aar siden,
      da han med en stor Meerskums Pibe og den gode Samvittighed: i otte Aar at have studeret ved
      Universitetet i Kiøbenhavn, dog af Frygt for - Fuchs-Skiældning ikke trøstede sig til at age ind i Byen. Hans
      Erindring blev mig her saa levende, og Følelsen af hans alt for tidlige Tab saa
      bittert, at jeg fortrød at have valgt denne eensomme Promenade."Ak! nu omhyller ham Dødens den mørke Nat!"Naar skal Retfærdigheds Søster, usvigelig"Troeskab, og Sandhed, og ædel Beskedenhed"Finde Hans Mage paa Jorden? -- - - -"Haardt! men Taalmodighed letter den Byrde, som"Skiæbnen forbyder at kaste."*Da jeg var kommen ud af Wehnede, saae jeg giennem Alleen Gøttingen lige for mig i Midten af en temmelig udstrakt Amagerdal,
      omkrandset af fierne Skovhøie. Jeg fandt denne Beliggenhed * "Ergo Qvintilium perpetuus sopor"Urget? cui pudor & justitiæ soror"Incorrupta fides, nudaque veritas"Qvando ullum invenient parem?" -"Durum! sed levius fit patientia"Qviqvid corrigere est nefas!" Hor. aldeles ikke ubehagelig ved første
      Øiekast; Solstraalernes frie Spil deri oprømte mit nedslagne Lune. Min
      Forventning voxte alt som jeg kom længer frem i Alleen. Hvo kan nærme sig
      et Athen uden Forventning? - Det første Eventyr,
      jeg stødte paa, var fire stærkmusklede Heste, der, ikke parviis, men een
      foran den anden, spændte i Jernkiæder fremslæbte en Ting, der
      langt fra saae ud som en Krokodil, men nær ved befandtes at være en
      gyselig stor og vældigen bepakket Lastvogn. Den forholdt sig virkelig til vore
      Færredsvogne, som et Orlogskib til en Pæreskude, eller som en Krokodil til
      en Fiirbeen. Fordybet i de Betragtninger, som dette Syn og Gøttingens Spire
      opvakte, saae jeg langt foran mig henne i Alleen en Støvdamp, vel tolv Gange saa
      tyk og vidtløftig, som den, Krokodillen og de fire Heste foraarsagede,
      nærme sig, liig en Orkanskye, der hastigen udbredes og indtager hele Himmelen. Jeg
      standsede, for at overlade mig til den Fornøielse, i Forveien at giette, hvad der
      forvoldte den. Den havde saa meget glimrende, blendende, tørt, letadspredeligt,
      flygtigt, tomt og vindigt i sit tilsyneladende Væsen, at jeg snart faldt paa, det
      maatte være den saa berømte Pulvis academicus* Da den kom mig noget nærmere traadte jeg et Par Skridt tilside,
      for ikke at faae noget af den paa mine Klæder, i Halsen, og i Øinene; thi
      af al Slags Støv frygter jeg ingen saa meget; og see! - min Formodning
      var rigtig. Den var inden i - o! Rædsel! -"Hele Himmelens Aasyn mørknedes, stigende Nat-Mulm"Hylled i altomskyggende Skye den bævende Jord og"Myrmidonernes Svig -"**- Den var inden i fuld af tre colletteerte skrapskindbuxede Studentere, hvis
      Kroppe med frygteligt Hui! i styrtende Galop, foere afsted til Wehnede, som om deres
      Siæle med samme Fart vilde afsted til Helvede.* Academiske Støv.** Verrimur interea coclum, ruit Oceano nox, Involvens umbra magna, terramque,
      polumqve, Myrmidonumque dolos. Ænid. L. II."Saa nedspringer en utæmt Geed og den vildere Steenbuk"Kant til Kant af Klippen, saa styrter den takkede Skovhær"Ned fra Bierg over Dal i Støvets skiulende
      Bølger."*Sandelig, sagde jeg ved mig selv, havde hine Giedehiorde opvakt halv saa megen
      Støv og giort halv saa megen Allarm, som disse tre forfærdelige Ryttere,
      vilde Donqvixot i høieste Grad have været at undskylde I Jeg har vel ikke
      seet Agramantes Leir, men tør jeg slutte fra den paa
      Nørrefælled ved Kiøbenhavn, kan den umuelig have giort meere
      Vind, Støv og Allarm.Og iblant disse Fauner, for hvis Kaadhed alle Muser flygte, skulde man lære det,
      hvorved Homer og Plato vandt
      Udødelighed? Solen vendte sit Øie bort, "jeg har overladt
      Universiteterne til Bacchus", sagde Phøbus.En frygtelig Trommen og Kanoneren vakte paa nye min Opmærksomhed. "Hvad
      er der paa Færde i Gøttingen?" spurgte jeg en sindig Mand, som
      gik mig forbi. "Det er kun Burscherne!" svarte
      han. Under denne Allarm var jeg kommen til Porten af Byen.Det første som mødte mig ved Indgangen, var en Bursch, som aad paa et Stykke Smørrebrød.Jeg fandt her et nyt Beviis paa, at Mennesket ligesaalidt lever af Ord, som af Brød allene. Strax efter Studenten kom en
      Tienestepige, som spiste paa et Stykke tørt Brød. Adskillige andre Piger
      vimsede mig forbi med tykke Qvarter og Folianter under Armene. De saae overhovedet
      lærdere ud end Studenterne. Jeg besaae Ridehuset, som Kong Jørgen den
      anden har ladet bygge til Videnskabernes Fremme. Dets Collegium er udentvivl det meest
      freqventeerte. Hovedkirken har et prægtigt gammelt Taarn, hvorpaa der groer deiligt
      Græs. Over et Vertshuus fandt jeg et særdeles smagfuldt Skildt,
      egentligen, næst den aabne Kirkegaard, hvorpaa der stode endeel artige
      Smaaemonumenter, det første som røbede mig noget Museligt. Det var tre
       Pieride-Profiler med Omskrivt:* Ecce ferae saxi dejectae vertice caprae Decurrere jugis, alia de parte
      patentes Transmittunt cursu campos, atque agmina cervi Pulverulenta fuga glomerant, montesque
      relinquunt, Æneid.L.IV.In den drey königlichen Prinzen!!!Hvad der meest forundrede mig var en Guldsmedbod med Indskrivt:Universitäts-Goldschmidt.Hillemænd! tænkte jeg, heele Kiøbenhavns Universitet
       (Professorerne undtagne) opbringer knap 12 Unzer Guld.Staden selv er smuk, har skiønne brede, velbroelagte Gader, og anseelige Huuse;
       men Beliggenheden er intet mindre end tillokkende. Rundt om i en temmelig
       Strækning, naar man midtager nogle ret artige Haver, finder man ikke et eeneste
       Træe. Den smudsige Leine forskiønner ikke
       synderlig denne kiedsomme Slette. Og dog kunde et saadant Sted aldrig ligge den
       skiønne Natur for nær.Florencourt og Doctor V*** fra
       Nørthen kom mig i Møde paa Torvet ved Vandspringet, og førte
       mig op i Kronen, hvor jeg fandt Adams og Sparzet i et Selskab af Grever, Kammerjunkere, en Baron, to Friseurer, en
       Barbeerer, en Skrædder, en Kudsk, en Jøde og andre Studerende, der meget
        fidel og burschikos bøde hinanden
       velkommen. Mage til den Friehed og Lighed, her herskede, havde jeg endnu aldrig fundet; endnu
       mindre til den Lydighed og Lynsnarhed hvormed man paa mindste Vink blev opvartet af Tienere
       og Piger, og allermindst til den Myndighed, hvormed man befalede.De to Friseurer bemægtigede sig Adams og Sparzet, der begge efter mit Exempel lode deres unyttige Haar afskiære,
       medens vi andre dannede en afvexlende Kreds omkring dem. Jeg besluttede at bursche saa længe jeg var i Gøttingen; thi hvad andet skulde man
       tage sig for imellem Burscher? Man maa synge med de Fugle man er iblandt. Det blev mig
       uendelig lettere, end jeg havde formodet; thi jeg opdagede snart, at min Adams Venner vare
       ham værdige, og hørte ikke til den almindelige Hob; de vare ikke blot
       frie, muntre og vittige, men og anstændige, og vilde have givet mig et ganske andet
       Begreb om det herværende Studenterliv, hvis jeg ikke var kommen efter, at de
       udgiorde en lille Kreds for dem selv, der ingen Deel tog i Mængdens
       Udsvævelser.Med et Par af dem besaae jeg endnu før Aften Bibliothek-Bygningen. Florencourt
       indbød os hiem til sig, hvor vi underholdt os med Bürgers nye Sonetter,
       og Samtaler om den ubeskrivelige Kiedsomhed, der plager de ottehundrede Borgere i dette
       berømte Academie. PostfortvivlelsenOgsaa her iilte jeg forgieves til Posthuuset. Der var ingen Breve.Gøttingen d. 13. Julii 1789.Jeg har nu i en Tid af fem Uger ikke skrevet noget Brev uden i den Forudsætning,
       at den som skulde læse det, var død; og i samme Forudsætning
       skriver jeg dig dette. Hvis du altsaa finder, at det enten ikke er langt nok, eller kort nok,
       eller ordentligt nok, eller smukt nok, maae du betænke, at man ikke skriver til en
       Død, som til en Levende; at man skriver anderledes, naar man veed, at man ikke
       bliver læst, end naar man forestiller sig det modsatte. Mig synes at det er
       allerede meget, at jeg skriver. Der hører virkelig en egen
       Fromhed til at blive ved at skrive uden nogensinde at faae Svar, og en anden taug maaskee i
       mit Tilfælde reent stille. Men jeg er nu ulykkeligviis engang saaledes indrettet,
       at jeg ikke lettelig gaaer i Staae, naar jeg først er ret sat i Gang.Her i Gøttingen er endelig mit sidste Haab forsvundet. Jeg er af ingen anden
       Aarsag reist hertil, end for at høre paa Posten, om ingen Breve vare adresseerte
       hid til mig. Det var rigtig nok en urimelig Formodning, men naar man intet rimeligt har,
       tager man til Takke med det urimelige.Jeg gad imidlertid vidst, om denne mine Venners almindelige Taushed ogsaa er en Frugt af
       hin ulyksalige Oper - om de virkelig alle have lært at indsee, at den der
       har skrevet et saadant Skuespil, saadan oversat, har forbrudt alle sine Rettigheder og
       Herligheder, som Menneske og Borger - at den, der har skrevet et saadant Skuespil,
       ikke bør have Svar paa noget Brev at han ikke allene bør expatrieres, hvilket allerede er skeet; men endog exeuropieres, som nu skeer; thi andre Mennesker kunne  dog have en slags Omgang med hinanden, saa længe de opholde
       sig i det postrige Europa. Ofte har jeg i forrige Tider velsignet - men nu
       forbander jeg af mit gandske Hierte, høilovlig Ihukommelse, Keiser Maximilian, som til min Græmmelse bragte det afskyelige
       Postvæsen her i Gang. Synet af et Postbud, der fordum havde saa megen Fortryllelse
       for mig, er mig nu ligesaa fatalt, som Synet af Medusa var dem, der
       bleve til Steen ved at see paa hende. Der kommer undertiden en Lyst over mig til at slaae
       Postbud og Postmestere, og selv de uskyldige Postheste ihiel. Denne Fristelse er farlig. Jeg
       har en hemmelig Ahnelse om, at man paa hin Side Elben med det første vil komme til
       at læse i de tydske Aviser den bedrøvelige Efterretning: at en vis
       Barbar fra Norden ved Navn Backheschen, endelig i det Over-Rhinske etsteds er bleven henrettet, fordi han paa sin Reise giennem
       Tydskland havde dræbt saa og saa mange Postpersoner.Naar man nu læser sligt, vil man ventelig græde; men denne Graad kommer
       for seent, overalt er jeg slet ikke tient med Graad. Dette er det to og tyvende Brev, jeg i
       en Tid af syv Uger har skrevet til Dannemark. Jeg vil blive ved indtil det syv og tyvende;
       men saa stop! Naar man syv og tyve Gange har forsøgt at bære Vand i et
       Sold, troer jeg man kan holde op dermed, uden at støde an mod den christelige
       Langmodighed.Olde er den eeneste, som tilstrækkelige n har undskyldt sig,
       ved at lade sin Skriverkarl melde mig sin Død; det skulde være
       besynderligt, om I alle havde det samme Forfald, og det altsaa blot fattedes Eder paa
       Skriverkarle. I dette Tilfælde tager jeg alle mine Bebreidelser tilbage.Jeg kan ikke fortælle meget om Gøttingen, da
       jeg deels ikke har været her over een Dag, deels ikke vil være her meget
       længer. Jeg troer at denne Egensindighed er ligesaa tilgivelig paa en
       Sundhedsreise, som paa en Kunstreise, eller Lystreise. Man henter hverken det ene eller det
       andet her. Alting synes at forgaae i Lærdom. At denne skulde blive saa meget desto
       grundigere, har man forjaget, siger man, al Smag. Den pedantiske, sikkerlig dog intet mindre
       end grundige Distinction mellem det Nyttige og det Behagelige skrækker mig overalt, som fra Universiteter i Almindelighed, saa
       fra dette i Særdeleshed. Hint Athen foreenede Muserne og Gratierne, dette skiller dem ad. Det er meere at ansee som et Torvemarked, end som et Academie.
       Man afsondrer de skiønne fra de grundige Videnskaber, og stykker de sidste ud, som om Collegierne vare ligesaa mange
       Høkerboder.Dette Begreb havde jeg for længe siden giort mig om Gøttingen; og alt
       hvad jeg med egne Øine har seet og med egne Øren hørt,
       befæster det. Det synes latterligt, at ville bedømme et Academie efter
       een Dags Ophold derved - det vilde virkelig være det, hvis hvad jeg her
       yttrer, galdt det i Gøttingen, som kun ved umiddelbar Anskuen og
       Anhøren kan erfares der. Men mit Omdømme er grundet paa det, hvori
       alle, som have kiendt dette Universitet nøiere, ere eenige.I øvrigt, dersom jeg reiste i videnskabelig Hensigt, og dersom jeg ikke
       bestandig var i fuld Fart med Døden i Hælene, vilde jeg vist ikke
       forsømme de egentlige Mærkværdigheder her - og
       udentvivl vilde jeg, ved at opsøge dem, tillige støde paa saa mange
       andre interessante Ting, at dette Sted tilsidst maaskee blev mig ligesaa kiært, som
       noget andet. Upaatvivielig gives der iblandt Professorerne adskillige virkelig store
       Mænd i deres Fag; iblandt Studenterne kiender jeg allerede nogle, som kunde
       giøre mig det længste Ophold behageligt, og i enhver nok saa lille Bye,
       end sige Gøttingen, gives der sikkerlig gode og elskværdige Mennesker
       nok, for at udsone alle muelige Mangler. Bibliotheket alleene kunde fastholde enhver
       Videnskabsven. Kun med Maaden at studere paa, og det almindelige Studenterliv, vilde jeg
       neppe nogensinde forsones.Min Meening herom er for Resten saa ubetydelig, at jeg ikke tager i Betænkning at
       betroe den et Brev til en Person, som jeg forudsætter allerede død. Det
       er altsaa omtrent det samme, som at lade den trykke i Kritik og
        Anti-kritik, eller noget andet Blad der læses af ingen.E. S. Skulde du virkelig være kommen til Paradiis, saa hils Professor Hviid fra mig, og sig ham, at jeg nu gaaer ud for at besøge
       Hofraad Heyne. Bürger"Hofraaden er ikke hiemme," sagde en lille Pige, som lukte mig op,
       "Hr. Hofraaden er reist til Ilefeld." Jeg bad hende sige mig, hvor
       Professor Bürger boede. Hun var saa artig, trods al min
       Beden, om ikke at umage sig, at følge mig giennem tre Gader til hans Huus, der
       laae skiult med sin Have mellem nogle uanseelige Stræder i Baggrunden af Byen.I denne lille Have saae jeg to Personer, hvoraf jeg strax giettede hvilken der maatte
       være Bürger. Han bød mig op paa sin
       Stue, hvor vi satte os paa en Sofa. Uagtet Klokken var kun tolv, havde han alt spiist, saa
       tidlig gaaer man til Bords i denne ordentlige Bye. Jeg sagde ham hvem jeg var og
       ærgrede mig hemmelig over, at han ikke engang kiendte mig af Navn; fortalte ham,
       hvor nøie jeg kiendte ham, Aarsagen til min Reise, og saa videre. Det var mig
       umueligt at sige ham, at jeg og klimprede paa Citheren; men da vi en Tid lang havde talt med
       hinanden, udbad han sig atter mit Navn, og da jeg gientog det, spurgte han, om jeg ikke var
       Forfatteren af Holger Danske? Desværre! sagde jeg:- - Hoc est mediocribus illisEx vitiis unum!*Han havde læst et Par Recensioner af den, sagde han. Dette bragte os paa Tale om
       hans gamle, meget elskede Ven, Professor Cramer - og nu
       havde vi meer end Stof nok til Underholdning.Bürger er en Mand af omtrent fyrretive Aar, med et simpelt,
       men lidt efter lidt indtagende Udvortes, hverken høi eller lav, temmelig
       undersætsig, med meer smeltende end fyrigt Blik, og af et let, naturligt, jeg gad
       sagt, mageligt Væsen. I hans hele Anstand, Udseende, Adfærd var ikke det
       mindste, som røbede mig Digteren, men vel Vennen af Digtere. Han syntes meere at
       elske, end at dyrke Muserne. I det Heele havde hans Person den samme Tone som hans Arbeider.
       Jeg sagde ham, at jeg havde oversat hans Lenardo og Blandine, som lod til meget at fornøie * Det er een af mine
        mindste Synder. ham. I den Anledning dreiede sig Samtalen til
       Almuesang overhovedet. Homer, sagde han, var den egentlige
       Almuesdigter, og burde oversættes i en ganske anden Tone, end den hidtil vante.
       Uagtet han engang havde troet at treffe denne i Jamber, havde han dog med mageløs
       Taalmodighed omkalfatret det hele utaknemmelige Arbeide, og var nu næsten
       færdig med en gandske nye Tydsk Homer i Hexametrer. Jeg beklagede, at han ikke
       havde fuldendt det første Værk; det vilde have blevet et nyt og eeneste
       i sit Slags, hvorved Sproget i det mindste vilde have vundet hvad Homer tabte. Til et originalt Heltedigt, meente han, maatte opfindes en gandske nye folkeligere Verseart. Efter hans Theorie, mærkede jeg, havde
       hvert Sprog sin egen eiendommelige, saa at det allerede var nok, at Homer for Exempel havde
       brugt Hexametret, for at bevise det ikke skikkede sig til en Epopee i noget andet, mindst
       levende Sprog.* Oberon var i hans Tanker forfattet i den for et tydsk
       Heltedigt meest passende Versart.Viser, Romancer, og fornemmelig Ballader ere hans Livdigte; om denne, som han kaldte den,
       egentlige Poesie, hans Yndlings-Sag, talte han med besynderlig Varme. Om vore danske
       Kæmpeviser talte han med Henrykkelse; de faae, han havde lært at kiende
       af Oversættelser, havde giort ham usigelig begierlig efter flere; og han gad
       lært dansk allene for at nyde dem i Grundsproget, sagde han. Tullin og Ewald kiendte og skattede han. Han havde engang
       hørt dansk synge, og fandt det sødt, smeltende, og fortryllende
       blødt.Vi talte om dets Litteratur, om dets Digtere, og om Musernes Haab her i Danmark -
       om den nye Udgave af hans samlede Digte, som allerede var reent udsolgt - om
       Gøttingen, i hvis Baggrund han levede saa got som ubekiendt, sagde han -
       om det * Uagtet det vel har sin Rigtighed at den characteristiske
        Forskiæl i Sprogene forbyder, især i længere Digte, ganske
        fælles Versarter, troer jeg dog at Klopstock kommer
        Sandheden nærmere, naar han forlanger den nødvendige Forandring i Arten
        og ikke af Arterne. Hexametret synes at tilhøre Epopeen i
        alle de Sprog, som have Stavelse-Qvantiteter, eller kunne erholde den. Men det Tydske
        Hexameter maae indrettes anderledes end det Græske eller Romerske, det danske
        anderledes end det tydske, det franske, hvis det engang bliver forsøgt, ganske
        anderledes end alle disse, o. s. v. Barbarie, som her gaaer i Svang i de
       skiønne Videnskaber, da Politik og Jurisprudenz opsluger alt, hvad der kan tale og høre, skrive og
       læse - om Navnet Athenen, og Parodier, og saa videre. Saaledes
       henfløi tre Timer uden at jeg mærkede det, saa aldeles, at jeg endog
       forglemte at spise, og først om Aftenen erindrede, at jeg havde glemt det.Men "Die Gleichen" glemte jeg ikke.Med Adams, Florencourt og tre fire andre Bekiendtere havde jeg aftalt en Tour til disse
       interessante Ruiner; og tog altsaa Afsked, fornøiet over personlig at have
       lært at kiende Lenores Digter. GleicherneMit Selskab var allerede i Begreb med at stige til Hest, da jeg kom tilbage, for under den
       levende Florencourts Anførsel at besøge Die
       Gleichen, Ruinerne af den berømte tokonede Ridder Gleichens Biergslot,
       omtrent to Miil paa hin Side Gøttingen.Omtrent halvanden Miil fra Byen, paa Grændsen af det Hessiske, toge vi feil af
       Veien og reede vild i en tyk Skov. Jeg fornøiede mig ikke lidet herover; det gav
       hele Selskabet en nye Interesse, og forskaffede os en Mængde romantiske og
       pittoreske Udsigter, som vi ellers vare reedne glip af. Endelig traf vi en Skovbonde, der
       førte os over steile Brinker og dybe Huler, hvor vi hundrede Gange vare i Fare for
       at styrte med de tildeels ravgale Heste, paa rette Vei til vore Bierge, hvis Toppe vi endelig
       naaede efter mangehaande Eventyrer.Her boede i ældgammel Tid den navnkundige Greve af Gleichen, som to Gemalinder,
       den eene Tydsk, den anden Tyrkisk Prindsesse, i fælles Ægteskab kappedes
       om - uden mindste Kiv - at giøre lykkelig. Historien
       fortæller, at denne Hymens Yndling i en mageløs Treeenighed behialp sig
       med een eeneste Seng, der med rette fortiente Navn af Kierligheds, Eenigheds, og Troskabs
       Triumf- eller Himmelseng.Med høitidelig Rørelse besteg jeg den høieste, steileste,
       og skiønneste af de tvende Toppe, hvor Tidens Tand havde levnet de betydeligste
       Brokker. End stode et par halve Muure, et Stykke af Taarnet og en sammenfalden Hvelving paa
       denne skyenære  Høyde. Jeg klavrede med
       megen Forvovenhed over nedtrillende Kalk- og Steensmuldringer op paa den øverste
       Spidse af Ruinen. Min Møie blev rigelig belønnet. Hvilken malerisk
       Standpunkt! hvilken viid og vexelfuld Udsigt over dybt under liggende Enge, Skove og
       Landsbyer i Midten af de krandsende Bierge, om hvis Skovtoppe Skyerne dandsede! En Byge
       nærmede sig fra den overfor skyggende Biergryg; men tør stod jeg i
       Soelskin paa Pynten, mens den brast under mine Fødder og giorde de andre
       drivvaade. Overalt i de nedglidende Lunde saae min Phantasie den lykkelige Mand mellem sine
       Tvende deilige Mager beundre og nyde den yndige Natur, hørte ham
       fortælle dem sine eventyrlige Tildragelser, og - saa vidt gik den endog i
       sin Udsvævelse - fulgte den Lyksalige hiem til det hiemlige,
       ægtelige, stille Sovekammer, hvor han - mellem begge paa Rosenleiet
       - drømte sig henbaaren af Engle i Abrahams Skiød. Himmel!
       raabte jeg, o! kun Halvten af denne Mands Lyksalighed, kun een saadan Engel - i den
       usleste Hytte paa Jorden - Daninde, Teutinde, eller Tyrkinde - ligemeget!
       kun een saadan Mage, saa yndig, saa venlig, saa from, saa favnende, saa troe... Jeg kunde
       ikke raabe meere; man taber Aanden saa let ved saadan Leilighed! Men hvad jeg ikke raabte,
       det følte jeg, og ofrede paa dette Hymens skiønneste Altar mine dybeste
       Suk til hin skiønne Treeenigheds Erindring.Solen dalede, da vi stege ned igien, og efterat have forfrisket os i et Skovhuus med Viin
       og Skinke, reede tilbage over Haynbierget til Gøttingen. Det var mørkt
       da vi kom ind mellem Haverne, hvor man hilste os med Pistolskud fra Adams forrige Lysthuus.
       Her fandt vi adskillige af de "Udvalgte" som
       toge os med til en foranstaltet Punsch-Schmauz, hvor vi under Sang og
       Samtaler i foreenet Munterhed og Tobaksrøg endte vor æsthetiske Dag og
       toge Afsked med Georgia Augusta. [...] GiessenPaa Grændsen af det Casselske og Darmstadtske bliver Landet endnu mere biergigt.
      Den hele Vei langs med Lahnen er rig paa de yndigste Naturafvexlinger. Nærmere
      Giessen bliver Egnen  fladere, og Øiet
      hviler sig behageligen efter de mangfoldige Biergscener i den smilende Dal, som omgiver denne
      Stad. Vi kom dertil giennem Frugttræer og rige Kornmarker, rundt om os utallige
      Landsbyer, hvis Piger udmærkede sig ved nette Fødder. Vi fandt en stor
      Mængde overalt paa Markerne. Mændene og Karlene syntes overhovedet paa
      denne Side Gøttingen ikke nær saa meget at tage Deel i Landarbeidet, som
      Fruentimmerne. Formodentlig ere de sidste virkelig i større Antal end de
      første, da Folkehandelen ikke udfører uden Mandsslaver. De saae ellers
      meget fortabte ud, de gode Piger, som om de enten havde mistet, eller ikke kunde faae
      Kierester. Jeg havde inderlig Medlidenhed med dem, men -"Ak! var den gode Herkules ikke blot en Støtte - en parodisk
      Støtte - var han en virkelig levende, rørig Herkules! Han
      kunde dog hielpe Eder, I arme, træilende, svedende Skiønne!"
      sukkede jeg. Vi sukkede alle tre, og beklagede paa Agerbrugets og Folkemængdens
      Vegne, at vi ikke vare Heraclider. -Giessen selv er en befæstiget, temmelig velbygget Stad.
      Studenterne ved dens Universitet have Ord for at være ligesaa udsvævende,
      som Marburgs ere stille.Da Herr Crome, som vi havde foresat os at besøge, ikke var
      hiemme, kiørte vi strax videre - til Longins, en
      særdeles lærd Landsbye, hvori hvert Huus var en Psalme- eller i det mindste en Bønnebog. Iblandt de
      opbyggelige Vers og Sentenser, hvoraf Yder-Væggene vrimlede, fandt jeg
      følgende de opbyggeligste:"Dies Haus steht in Gottes Hand;"Der Herr behüt es vor Mord und Brand!"Die Hausfrau und die Kinderlein"Lass o Gott! Dir befohlen seyn!""Jeg gad omfavne og kysse Forfatteren, fordi han over Kone og Børn saa
      aldeles har glemt sig selv." - Han har ikke glemt sig selv, sagde
      Sparzet; men tænkt, som en ærlig Hesse: jeg skal nok hytte mig.
      - Jeg troer, det er blot en lyrisk Udeladelse, sagde Adams - som den i det
      kiøbenhavnske Vægtervers Klokken ti:"Om I vil Tiden vide,"Huusbonde, Pige og Dreng -"hvor Konen, der upaatvivlelig meer end nogen anden vil og
      bør vide Tiden - især Sengetiden - aldeles
      overspringes -[...]"Christum lieb hoben ist besser denn alles Wissen;"Bauherr Johann Hissen."Et dristigt Metrum! halv Sapphisk og halv syllogistisk!"Bespreng uns Herr Jesu mit deinem Blut,"Wie der Vogel Belican mit seinen Jungen thut."Efter mit Skiønne det meest poetiske. De øvrige vare alle meer eller
      mindre i hin veltalende Pastors Smag, der begyndte sin Prædiken dennelunde: Ligesom Løven udgaaer at søge sit Rov, og ligerviis, som
       Ulven er et grimmigt Dyr, saa skulle vi og alle - vandre i
       et nyt Levnet." Saa pirrende denne theologiske Smag i
      Vers og Prosa virkelig er, trætter og kieder den dog i Længden, formedels
      den bestandige, den samme eneste Figur, den benytter sig af.*Det faldt mig ellers ind ved at betragte disse beskrevne Huse, at man maaskee engang kunde
      gribe denne Idee til Fordeel for almindelig Oplysning, og indføre i Verden et Slags
       Bogbyggerie. Hvad om Husene i alle Landsbyer og Flekker vare ligesaa
      mange Elementarbøger? Det forstaaer sig, at disse ingenlunde
      kunde være vidtløftige; men det var overalt got, om
      Elementarbøger ikke vare det. Med nogen Strenghed i Valg vilde, for Exempel,
      Religionens Grund-Sandheder, Kiernen af Theologien, mageligen kunne rummes paa fire
      Kirkevægge, uden enten at bemale dem overalt, eller at behøve Kikkerter
      for at læse Bogstaverne. Det samme gielder om Philosophien;
      - og de evige Regler for Ret og Uret, for saa vidt de
      hidindtil almindeliggyldigen ere bestemte, * Den Antisyllogistiske. vilde med nok saa læselige gyldne
      Bogstaver neppe fylde hele Façaden af det mindste Raadhuus. Enkelte
      Gaardmænd og Huuseiere kunde paa deres private Ydervægge vælge
      de første Principier, de vigtigste Elementer, de afgiorte Grundsandheder i den
      Videnskab, de meest elskede. Sentenzer selv hist og her vilde jeg ikke
      have noget imod, naar de kun i Fynd lignede den over Porten i Delphi*; endog Vers kunde taales, naar de kun havde
      meer eller mindre Lighed med hint af den græske Anthologie:"Nyd dit Liv, som om i Morgen"Alt du skulde vandre heden!"Skaan dit Liv, som om du evig"Skulde bruge det herneden!"en Indskrivt, som vilde være passende anbragt paa alle Forlystelsessteder.
      Tilforladelig! jeg kan indbilde mig en saadan Bye, som jeg heller vilde giennemvandre end det
      prægtigste Bibliothek, og heller giennemlæse, end den beste Encyclopedie.
      Al virkelig menneskelig Viden kunde paa denne Maade rummes i en maadelig
      Kiøbstæd. Rigtig nok, som sagt, kun den blotte Kierne; men det er og
      egentlig kun Kiernen om at giøre."Jeg har kun een Ting at indvende mod din Idee", sagde Adams.- Og den er? -"Culturens og Oplysningens bestandige Fremgang, som vilde giøre det
      nødvendigt hvert andet Aar at forandre, forbedre, og formere disse
      Gade-Bøger."- Ikke andet? Først maa jeg anmærke, at Forandring og Forbedring umueligen vilde finde Sted deri, hvis
      de blot, efter Hypothesen, indeholdt Grundprincipier og afgiorte Sandheder; thi disse eengang
      fundne og erkiendte blive evig de samme; for det andet fremgaaer den sande Cultur og den
      virkelige Oplysning ikke med Aar- men med Aarhundred-Skridt. Hin Lov: "Handle mod andre, som du vil, at andre skulle handle imod dig!"
      har i meer end sytten hundrede Aar hverken trængt til Forandring eller
      Forøgelse - hint γνωδι
      σεαυτον har i
      ligesaamange * Kiend dig selv! Aarhundreder overlevet sin Steenport, og staaer
      endnu paa den af Papiir, som aabnes hver Maaned af Moriz*; de Elementer og Grundsandheder, jeg taler om, vilde sikkert ikke
      falde med deres Huuse. Hvad Formeeringen angaaer, da bygger man jo bestandig nye -
      og endelig, hvis Fremgangen til det beste skulde hindre det bedre, og den til det bedre det gode, vilde ingen Fremgang være muelig."Jeg har en anden Indvending mod dit Bogbyggerie", sagde Sparzet. "Det vilde nemlig, nok saa ypperlig indrettet, blive
      uden Nytte. Erfaring lærer, at Folk intet mindre see, end hvad der altid ligger dem
      for Øinene; ligesom man aldrig hører hvad man altid hører.
      Jeg frygter aldrig at fortale mig, undtagen i Fadervor, sagde
      Præsten, fordi jeg daglig læser det. Jeg er bange for, at man i hine
      Bogbyer saa aldeles vikle lære Principierne uden ad, at man aldrig vilde falde paa
      at anvende dem." Dette træffer omtrent al Lærdom, svarte jeg,
      og dog var det udentvivl værre, om Folk slet intet lærte -"Det er et Spørgsmaal" -- Det er intet Spørgsmaal, forudsat at det er Sandhed, man
      lærer. Sandhed er aldrig unyttig. Det skader ingen Mand, at vide nok saa
      nøie, nok saa udenad, at to og tre giør fem. Nei! men hvad jeg selv
      finder at indvende mod Nytten af hine offentlige Lærebøger, er, at
      sandsynligviis ingen vilde læse dem -Under denne Samtale kom vi til Butzbach. ButzbachHusene i denne gamle Bye see ud som store Korthuse. Façaderne og Gavlene ere
       ikke Blade, men Skilderier. Paa Postgaarden, hvor vi skiftede Heste, vare allene, foruden St. Jørgen og hans Lindorm, elleve
       Prospecter malte. Adams og jeg gik op at besee Slottet, hvis Plads var
       en deilig grøn Eng. Over Portalen stod:* I Erfahrungs-Seelen-Kunde.O Deus Hassiagos demens tutare Leones!Et patriae Stellas nubila nulla tegant!*Den første Bøn erindrede os hin Sielehyrdes christelige Sagtmodighed,
       der i en Langfredags-Prædiken af den eene Røvers Omvendelse tog
       Anledning til den fromme Formaning: "Dyrekiøbte!
        hindrer aldrig nogen i deres Dont, og lader Eders Røvere røve i
        Fred!" O; Fromhed fra Sextenhundrede og ti! Taarerne randt os begge af
       Øinene; og med Veemodighed betragtede vi de to Giedebukke, som spadserede paa
       Pladsen, de eeneste Hofcavalerer, som for nærværende Tid beboe Slottet.* Bevar o milde Gud hver Hessisk Løve! Lad intet Mulm os Landets
       Stierner røve!FriedbergStatistiken begynder nu at blive saa blommet og forblommet, alt som vi komme dybere ind i
      det brogede Romerske Rige, at vi politisk betragtet virkelig ikke længer ret vide
      hvor vi ere, eller hvem Pladsen hører til, vi gaae paa. Darmstadt, Hanau, Solms, Burgraviatet, Churmaynz, og Pütter veed hvor mange andre Regieringer, lege her Blindebuk med hinanden i en
      saadan Hurlumhey, at man skulde troe, denne Deel af Tydskland engang var gaaet itu, og i en
      Hast paa maae og faae klinet sammen igien. Jeg takker Himlen, at denne min Reise ikke er
      statistisk, og at jeg altsaa ikke behøver at bekymre mig om enten Peer eller Povl har noget at sige her. Hvad der meest lider
      derunder er vor Vogn og vore Skoe; thi Veiene synes ligesaalidt, som vi, at vide hvem der
      bør holde dem i Stand, og i denne Uvished blive de slettere og slettere. Da vi,
      naar Ulykken skal være, heller ville brække Beenene end Halsen,
      ælte vi os igiennem til Fods. AftenenUden for Nauheim, en Flekke med et betydeligt Saltværk en
       lille halv Miil før man kommer til Friedberg, fandt Adams
       og jeg, ved at forlade Veien, paa Bredden af den klare Usingen, ved Foden af Johannesbierget,
       en af Poppelpile indhegnet Plads, der i Skiønhed og Ynde langt overtraf alt hvad
       vore Øine hidindtil havde opdaget i den landlige Natur. Vi kom igiennem en
       Labyrint af allehaande Træer og Buskværk langs med den rislende Flod til
       et stille Glarhav, i hvis Speilbarm Himmelens Bue og Jordens skiønneste
       Løvværk fordoppledes. Det var imod Solens Nedgang, den venligste Aften
       nærmede sig. Alting var stille. Kun Fuglenes eensomme Qviddren ledsagede
       Bækkens sagte  Rislen. Midt i den til
       Søe udvidede Flåds Chrystalfavn laa et lille Ermenonville; aldrig saae
       jeg en Plet saa bestemt til Kierligheds Tempel. Vi omvankede, snart eene, snart samlede, det
       hele underskiønne Bassin, hentryllede i de sødeste Sværmerier.Solen tog Afsked i tusinde heftige Straalekys med Vandet, med Øen, med
       Poppelhegnet, og endelig med Toppen af det høie Johannesbierg. Ethvert af disse
       Kys giennembrændte vore Hierter: thi vi elskede begge, havde elsket, og vilde
       elske. Den svandt endelig aldeles - hele Naturen sukkede det
       høitidsfulde Suk, som en pludselig Bæven i Løvet, en
       zittrende Riflen paa Vandet, og en koldere Skuddring i Luften forkynder, naar den sidste
       Daggnist slukkes - og vi sukkede med, som om vi aldrig skulde see den meere.
       Bækken, Vandet, Løvet, alle Fuglene taug. Dødens Engel foer
       giennem den tause Lund. Men denne Rædsel varede ikke længe. En livelig
       Rødme farvede den blaanende Himmel; Hesper vinkte; og yndigere end Solen selv kom
       Aftenrøden frem med sit purpursprudlende Bæger. Roe, Trøst,
       og salig Ahnelse neddryppede deraf. Bækken rislede atter og Fuglene begyndte paa
       nye deres qviddrende Chore. "Saa døe vil og saa vorde vor Slummer i
       Graven!" Vi hang om hinandens Halse.Hvo af mine Læsere har ikke en Ven, eller - endnu misundeligere
       - en Veninde? Hvo er saa eene, saa halv i Skabningen, at han
       ikke skulde kunne tage Deel i de Følelser, jeg her - fortier.Vi vare begge syge; begge langt fra det Maal, de fleste Dødelige
       efterstræbe - end længere fra det Maal, Ynglingens Hierte higer
       efter - vi havde intet uden denne Aften og os selv; men vi giennemnøde
       vor lille Eiendom, og vare ubeskrivelig lyksalige.Friehed! Natur! Venskab! Den som har Eder - og hvad der er nødvendigt
       til eders fulde Nydelse, Sielens Sundhed: en god Samvittighed - har alt; og den, som med Eder i en saadan Aftenstund ikke har uendelig meer
       end Nok - ham foreener sig Himmelen, Jorden, og alt hvad der er deri, forgieves om
       at giøre lykkelig.Fem og tyve dybe Brønde, omtrent 60 Skridt imellem hver, ledte os fra Salinen
       til Ruinmuren af det høie Friedberg. Her opklavrede vi den
       forfaldne Biergvold med en Slags Gysen, ikke sielden i Fare for at styrte ned i den huult
       neden under ruslende  Use, indtil vi endelig paa
       Brinken naaede en skummel Ruinport omringet af høie forfaldne Taarne og dybe
       Huuler, mellem hvis Brokker vi forgieves søgte en Stie, for at komme ned i den
       beboede Deel af Byen. Vi fandt omsider en gammel, beskiænket Invalid, der over Torn
       og Tidsel, Stok og Steen, Revel og Krat, i forunderlige Bugter, selv svinglende, ved Hielp af
       Maanskinnet og Bedeklokkens Dingdang losede os ind i Staden - hvor vi endelig
       yderst udmattede naaede Vertshuset og den urolig ventende Sparzet.Friedberg er af alle de Stæder jeg har seet, den, som
       vældigst sætter Aanden og alle Sandserne tilbage i den gamle, romantiske,
       Tydske Riddertid. Man seer her intet uden Bierge, Lunde, Ruiner; hører intet uden
       Bedeklokker; tænker intet uden Andagt; og drømmer lutter Ballader. I
       Maanskin er alt dette doppelt gammel, gyseligt, høitideligt og eventyrligt. Man
       give mig tolv af de kiækkeste, følesløseste, meest
       frietænkende Amazoner i det hele smukke Kiøn - tillade mig at
       føre dem op i Maanskin - jeg forlanger ikke engang ved Midnat
       - nei blot om Aftenen, Klokken ni, ti, eller høit elleve - paa
       Pladsen, vi nys forlod, og leire dem i en Kreds omkring mig for at høre
       Bürgers Lenore forelæse - og jeg
       vædder alt hvad jeg besidder, og alt hvad jeg nogensinde kommer til at besidde, mod
       eet eeneste Kys af dem hver, at de, inden vi komme til Stanzen:"Den Vei, o Wilhelm! er for lang!"Forgiæves du dig skynder!"Hør! Bedeklokkens hule Klang"Alt Elleve forkynder!"Blik om dig! Maanen skinner klart,"Vi ride med de Dødes Fart;"Endnu før Dag vi begge"I Brudeseng os lægge"alle tolv ere besvimede. Besvime de ikke, ere de sikkert ikke Fruentimmere, og jeg tager da
       mine Kys med Fornøielse; thi"Kun Mandfolk at kysse er vandet,"Desuden af Tode forbudt."Hver nogenlunde kysselig Glut faldt vist i Besvimelse; og - ledsagedes Balladen
       af min Kuntzens ægte Maanskins Musik - vaagnede
       maaskee aldrig meere op deraf. BurggrevindenSparzet drømte den hele Nat om lutter Engle. Adams om lutter Diævie,
       og jeg om lutter Fruentimmere. Da vi vaagnede, svedte vi endnu stærkere, end da vi
       sov ind. Men Solens Opgang forjog alle hine Skygger, og vinkede os til en Spadseregang op paa
       Burggrevens Slot. Hvilken Have! Den regelløseste, frugtbareste, blomsterrigeste,
       skyggefuldeste, hist aabneste og her hemmeligste, overalt behageligste, jeg har seet. En
       gammel med allehaande Frugttræer og Buskværk omslynget Muur indhegnede
       dens Labyrint; rundt om fra sammes Rand henreve os de meest afvexlende Udsigter over det hele
       underliggende frugtbare Land til den i Østen blaanende Biergstrækning.
       Første Gang saae vi her den koldere Sparzet henrykt.Den skiønne Natur har iblandt andet ogsaa det tilfælles med Viin og
       Kierlighed, at den beruser, og i sin fulde Nydelse giør Prosaisten selv til Poet.
       Vi tumlede virkelig alle tre omkring i denne Have, i en saa overgiven Glæde, med
       saa triumpherende Gebærder, og i saa superlativiske Udraab, at en
       naturædrue Mand, som havde seet og hørt os her, sikkert vilde have taget
       os for Beskiænkte - uagtet vi vare saa got som fastende. Med al
       Høiagtelse imidlertid for de stærke Hoveder, som ingen Trolddom bider
       paa, og de kolde Hierter, hvis fugtige Tønder ingen Gnist af Jordens og Himmelens
       Fyrtøi formaaer at antænde, havde vi dog ikke bortbyttet vor Afsindighed
       mod deres Sindighed, saa kiær var os vor Ruus - endog da den var forbi.
       Hvad der meget forøgede dens Behagelighed, var en Fierdemand, som vi fandt i
       Slotsgartneren, en yderst godlidende, naturdannet, snaksom gammel Tydsker, der med hiertelig
       Velvillighed førte os omkring overalt, og inderlig fornøiede sig over
       vor Glæde. De fleste Indretninger i Haven vare af Burggreven selv, sagde han; vi
       behøvede ikke meere til Slutningen om hans Charakter; Physiognomiet kan i mine
       Tanker endnu mindre  misforstaaes i somme Folks
       Anlæg end i deres Ansigter. Vi sluttede af visse Partier, at det maatte
       være en Mand, som lod sig tale, og som det var værd at tale med; men han
       var desværre ikke hiemme. Desværre! thi alt hvad hans yndige Have og
       ærlige Gartner fortalte mig om ham, indgiød mig en overordentlig Lyst
       til at see ham. I hans Sted saae vi Burggrevinden med en gammel
       Hovmesterinde, og den lille Burggrevling, der med sin Falk paa Haanden trippede foran sin
       Moder og den anden langsomt fremskridende Dame i Alleen. Mit Øie faldt
       først paa Burggrevindens hvide flagrende Skiørt, steeg derfra til det
       - jeg veed ikke om grønne, blaa, gule eller røde Belte
       - derfra til det glimrende Guldkors paa hendes Bryst - men inden det
       naaede hendes Ansigt, laae mit Hierte allerede for hendes Fødder. Om hun tog det
       op, veed jeg ikke; thi jeg skyndte mig ud af Haven, for ikke at tabe meer i den forvirrede
       Balladeforfatning jeg var i. "Hvi løber du saa?" spurgte de
       andre. "Ak! for Amor hist med Falken," svarte jeg "eller,
       rettere sagt, for hans Moder." -"Det har ingen
       Nød! hun er henimod halvtredsindstive Aar!" loe Sparzet.I  Sandhed! - saa varm jeg var - en Spand koldt Vand
       over mit blotte Hoved i dette Øieblik - vilde mindre have
       ærgret mig end denne utidige, ondskabsfulde, gruesomme Anmærkning. "Henimod halvtredsindstive Aar!" - Venus
       for neden og et Semiseculum for oven!* Og mit Hierte for hendes Fødder! jeg
       uforsigtige! jeg Fusentast! - Enhver prøve sig selv, gribe i sin egen
       Barm - og (forudsat at han finder Kiød og Blod deri) sige mig
       oprigtigen, om han ikke i mit Sted ligeledes var bleven flau, ærgerlig, rasende. Og
       dog var det mit faste Forsæt at forlade Haven uden at see Hendes Ansigt;
       formodentlig vilde jeg og siden aldrig meere have faaet det at see i denne Verden. Hvad tabte
       jeg altsaa? En Drøm! Skyggen af et Drømbillede! Rigtig - men
       det er udentvivl og det høieste, vi kunne tabe i dette Livs Nærmest til Væg. Himlen saae, at vi vare Rollinger -
       sandt at sige meget uforsigtige Smaarollinger - og gav os derfor kun Knappe,
       Regnepenge, og høit Halvskillinger at spille* - - Mulier formosa subterneEminet in atrum piscem.med. Af samme Aarsag ere og alle vore prægtigste Bygninger Korthuuse. Et Pust! og
       de falde; men Himlen være lovet! Skaden er ikke stor! Med utrættelig
       Taalmodighed bygge vi nye, der atter ompustes, og saa fremdeles, til vi endelig blive
       søvnige, keede af Legen, og paa Mamas Vink med Haanden eller Riset gaae i vor
       Seng.Om det var min alt for ubetænksomme Forelskelse, eller min Vens gruesomme
       Vækken, eller det horaziske Uhyre, hvis Billede ved denne Leilighed stod mig
       omvendt for Øie, der meest sortnede mit Lune, er vanskeligt at afgiøre;
       men vist er det, at jeg intet Øieblik længer kunde holde det ud i Haven.
       "Halvtredsindstive Aar" lisplede Løvet,
       "Halvtredsindstive Aar" smidskede Bækken,
       "Halvtredsindstive Aar" hvidskede Fuglene - Halvtredsindstive Aar stod med store gothiske Schwabacher Bogstaver læselig
       i Baggrunden af enhver Prospect. Det var utaaleligt.Først da vi vare Haven af Syne, kom min Fornuft lidt efter lidt tilbage.
       "Du har taget Hovmestersken for Burggrevinden?" sagde jeg -
       en Muelighed, som længe før havde burdet falde mig ind. Man finde det
       saa latterligt, som man vil, jeg havde i det Øieblik gierne givet alt hvad jeg
       eiede for et bekræftende Svar, saa meget zittrede jeg for et nægtende, og
       saa hiertelig var det mig om Frue Burggrevindens Ungdom at giøre - deels
       paa mine egne, deels paa hendes, deels paa Havens, og deels paa Herr Burggrevens Vegne. "De vare begge til Aars!" svarte man."Nu", sagde jeg - med et Suk -
       "ligemeget! Hun er derfor ikke mindre Friedbergs Erycine!
       Sæt at hun ogsaa er een Dag over de Fem og Fyrretive, saa tæller dog
       Hymen endnu tre og fyrretive tusinde otte hundrede og sex og halvfierdsindstive af hendes
       Livs Timer i Amors Selskab. Og naar jeg betænker, hvad hendes Tilværelse
       skiænkede mig i eet eeneste Minut (thi længer varte ikke min egentlige
       Henrykkelse, eller rettere Oprykkelse fra Foden over Beltet til
       Guldkorset - da hun dreiede om Hækken) naar jeg overveier hvad jeg i een
       Times blotte Anskuen vilde have vundet - saa er hin endnu frugtbare Periode i
       Grunden en Evighed. Det er desuden uafgiort om Høsten ikke er nok saa behagelig
       som Foraaret. Antallet af den berømte Ninons Tilbedere skal
       endog først have voxet yppigen paa hin Side de Halvtredsindstive.  Der gives en vis Art Gratier, der ligne Vinen, ligesom der
       gives andre der have mere tilfælles med Melk: Vinterog Sommer-Kaveeler. Ungdom er
       desuden et blot Forholds-Begreb. Abstract betragtet har endog Alderdom Fortrinnet. Plato regner alt hvad et Fruentimmer nødvendigen taber med
       Alderen for en Bagatel, og Amor er ikke allene ung; men og -
       blind." Altsaa -Mit Hierte laae, som sagt, for hendes Fødder - Yndige! trods hint henimod endnu længe - i
       tre og fyrretive tusinde otte hundrede og sex og halvfierdsindstive Timer fortryllende Burggrevinde!" sagde jeg, - og vendte mig tilbage
       med et Buk mod Slottet - "behold det indtil videre!"
       -Vi gik rundt om den gamle Borg. To unge, lette, levende Smaapiger førte os op i
       Toppen af det høie Taarn, hvorfra vi overskuede hele Staden, Slottet, Ruinerne og
       den rundtomliggende Egn. Vi vare alle tre eenige om, at Friedberg var
       det romantisk-skiønneste, vi hidindtil havde seet paa vor Reise.Vi steege ned igien doppelt saa dybt under Biergslottet. Her, i de fortørrede,
       med Krat og Græs bevoxede Grave, under Ruintaarnene indbød mig det
       høitidelige Stille til Samsang med Ekko. Det syntes med Lyst at gientage de nye og
       ubekiendte Tonslag i de Danske og Norske Kiempeviser. Melodierne henrykte den musikkyndige
       Sparzet. Axels Elskov, Gundvers Rov, Stærkodders Gravsang giennemtonte Huulerne -"O Grav! du er Maalet, til hvilket den sigter,"Som daarlig ei spotter dit usikkre Krav;"Den svigtede aldrig de strængeste Pligter,"Som tænkte paa glad at gaae ned i sin Grav."O venlige Grav! i din Skygge boer Fred!"Din tause Indvaaner af Sorgen ei veed."Jeg fandt en synderlig Fornøielse i, her at parre Skandinaviens Oldklang med
       Germaniens Gienlyd - og under disse gamle Mure at helligholde mit
       Fødelands Skaldes Minde. Tanken om, aldrig maaskee at see Danmark meere;
       Forestillingen af den Glemsel, der ventede mig; den rolige, men dog altid mørke
       Udsigt  til Graven - stemte mig til en
       saa alvorlig Tungsindighed, at min korte Friedbergske Roman nær havde endtes med en
       virkelig Ballade-Catastroph i disse Himler.Men Posten bragte mig, om ikke Efterretninger fra Kiøben-havn, saa dog Tidender
       nok til at vække Levelysten igien i det iisnede Hierte og antænde paa nye
       de halvslukte Livsaander. Ved vor Tilbagekomst i Vertshuuset fandt vi foruden det
       dækkede Middagsbord et andet dækket med Aviser. Som Æslet
       mellem to lige Bundter Høe, eller som Herkules mellem Dyden
       og Vellysten, vidste jeg længe ikke hvilket af disse tvende Taffeler jeg
       først skulde vælge. Siæl og Legeme vare lige hungrige. Verten
       var Postmester, og, hvad der ikke er aldeles almindeligt i Vertog Post-Classen, en saare
       godlidende Mand. Han gav mig det Raad, at foreene begge Maaltider - og jeg var i
       Begreb med at følge det, da hans yngste Datter i det samme kom ind, og satte sig
       lige over for mig ved Bordet. Hendes Ansigt var af den Beskaffenhed, at jeg tabte Skeen af
       den eene Haand, og Avisen af den anden. Saa gaaer det, naar man uheldigviis har sin
       stærkeste Sands i Øiet!Burggrevinden selv havde ikke meere kunnet forstyrre mine to Appetiter. De gave Plads for
       en tredie, den, at drukne mit Blik i hendes uskyldige Øine. Jeg maae for alle Ting
       først læse disse Depecher! tænkte jeg
       - og foldede mine Hænder med hele Familien. Himlen er mit Vidne, at min
       Andagt var den Uskyld værdig, der tændte den. Jeg bad for hende, og for
       hendes Skyld for alle de andre. Maatte ingen giftig Dug plette denne Rose! maatte ingen
       Hiertesorg forstyrre denne gode Families Roe! Amen!Efter dette korte Hiertesuk gik alting, som af sig selv, sin ordentlige Gang; jeg spiiste
       først, og læste siden."Ja! i Frankerig seer det forskrækkeligt ud!" sagde
       Postmesteren - "Man har nedrevet Bastillen, og
       myrdet mange tusinde Mennesker.""Nedrevet Bastillen?" raabte Adams -"Nedrevet Bastillen?" raabte Sparzet -"Nedrevet Bastillen?" raabte jeg -og glemte for et Øieblik det blodige Tillæg. "Ret!
       Retfærdigt! Herligt! Klink med, Herr Postmester: "Ned
        med alle Bastiller!Nedrivernes Skaal!" "Gud frie os!"
       sukkede hans Kone. Den Yndige, hendes Sødskende, alle saae bange ud -
       dog klinkede de med. Det er alt for naturligt, at klinke over faldne Bastiller;
       "Var kun ikke den forbandede Mirabeau med i
       Spillet!" meldte en middelaldrende Mand, som sad med ved Bordet.
       "Skulde han virkelig være saa forbandelseværdig, som han har
       Ord for?" spurgte jeg; han har jo dog skreven Brevet til den nye
        Konge af Preussen?* "Men og den afskyelige Pasquil over det
        berlinske Hof, som efter Fortieneste er bleven brændt af Bøddelen
       i Paris! Hans ondskabsfulde, nederdrægtige og lumpne Character, hans liderlige
       Levnet, hans skamløse Mordbrænder-Bedrivter ere desuden bekiendte nok.
       Jeg er ikke overtroisk, og vilde just ikke døe paa, at der er en Diævel
       til; men er der virkelig een, saa er det den almindelige Spion, Oprører og
       Forræder: Grev Mirabeau."Fruentimmerne korsede sig.Min middelaldrende Mand blev ved: "Nationer overhovedet have noget Salpeteragtigt, og den franske Nation i
       Besynderlighed er reent Krudt -"Vi beklappede alle hans Bemærkning og dens Indklædning - - " Grev Mirabeau er en gloende Brand, eller om
       De heller vil, en brændende Beegkrands, som er falden i den franske
       Nationalforsamling; og see kun til, om det hele Monarkie ikke med det første
       springer i Luften!"* Jeg kiendte den Gang ikke meer af hin revolverende
       Forfatter end dette Formaningsbrev til Frederik Wilhelm ved hans
        Thronbestigelse, som alle Fyrster giorde vel i at læse og atter
       læse - og de Lettres secrettes sur la cour de
       Berlin, hvori jeg fandt saa megen Aand og Sandhed, at jeg (trods den Archilochiske
       Ondskab, som hist og her syntes mig at frempippe deri) ved Giennemlæsningen
       hemmeligen ønskede lige saa hemmelige Breve over alle
       Europas øvrige Hoffer. Mit øvrige Kiendskab til Mirabeau var Aviskundskab, den løseste af alle Kundskaber. Jeg
       hørte ham endelig saa længe forbandes overalt og
       af alle, at jeg tilsidst ret hierteligen forbandede ham selv, i Følge de evige Regler for Klafferens Pestgang. Man
       berører saa mange Syge til man selv bliver syg, hører saa mange bagtale
       til man selv bagtaler med. Mennesket er saa længe indtil det lærer at tænke selv en fuldkommen Abe."Nu! Monarkiet - -
       -" sagde Adams. "Og med det hele Folket!" brød han ud med Heftighed.
       "Frankerig kan før undvære alting end en Konge!""Men falder da Kongen med Bastillen?" mumlede vi -"Alting falder, hvis Mirabeau staaer - Necker er allerede borte" - -"Necker borte"! raabte vi alle - og
       zittrede. Den ivrige Middelaldersmand blev ved; men vi hørte ikke mere hvad han
       mælte; thi vor Bevidsthed tabte sig i nye, mageløse Rørelser
       ved Læsningen af den trettende og fiortende Julius's Optrin i Paris. Den fiortende JuliusHvilket Hav af Billeder, Ideer, Ahnelser bølgede giennem vore Siele!Revolution! Frankerig! - Tilforn var det blot Giæring - hist
       og her Opløb nu... Hvilket brusende, stormende, flammende Chaos!"De tre Stænder have foreenet sig til en Folkeforsamling! Alt er
       udrustet til Krig mellem Friehed og Slaverie, Folkelov og Despotismus! Det rædsomme
       Anarchie, denne mørke, vildsomme, helvedlige Labyrint, hvorigiennem Veien
       løber fra Tyrannie til Monarkie* har taget sin Begyndelse. Europas største politiske
       Krudttaarn, Paris, er antændt. De oplyste Frieheds-Venner
       kiæmpe; Undertrykkerne fnyse; den bange, forvirrede, opbragte Pøbel
       raser."Den dydige Folkeven, Rigets Skyts-Engel, Ministeres Mønster: Sully Necker** er forjaget. Despotismen har opstilt henved fyrretyve tusinde besoldede
       Mordere mod de zittrende Borgere. Men deres Zittren gaaer over i convulsivisk
       Anstrængelse. Hundrede tusinde Borgere reise sig - i Stormklokkers og
       Stormtrommers Bulder skingrer Fortvivlelsens Raab: til Vaaben! Til Vaaben! og i et
       Øieblik ere de mange Tusinde bevæbnede. Fængslerne
       opbrækkes, Forbrydere løslades, Huse antændes, Theatrene* Lovregiering.** "So dacht ich sonst - "So denk ich iszt
       nicht." Klopstock.lukkes. Trehundrede af de Tusende vove med et Mod, som Fortvivlelse
       allene giver, at bestorme den uovervindelige Bastille; og i tre Timer
       er den Uovervindelige erobret. Nu strømmer Blodet i de mylrende Gader, Blod for den hellige Friehed! Blod af Tyranner! men ak! tillige Blod for
       vanhellige Lidenskaber, Blod for Helvedes Mordlyst; Blod af Uskyldige!Den hele Stad er i gyseligt Oprør, et Rov for giensidig Had, Hevn og
       Fortvivlelse. Ingen er tryg, alt er i Fare. Mellem Flammer og Blod gienlyder i Klokkers,
       Trommers, og Kanoners hule Dundren: "Mord! Mord!
       - Brand! Brand! fra alle Kanter. Mødrenes Hylen
       og Børnenes Skrig tabe sig i den døvende Larm - og, lig
       Rystelsen i det bragende Ætnas fierneste
       Klipperødder, udbreder sig Hovedstadens Oprør i
       alle indtil de længst bortliggende Provindser." -Hvor bankede mit Hierte af Rædsel, og - midt i den kolde Gysen
       - af brændende Henrykkelse ved de Tings Forventelse, som skulle komme
       over Jorderige! Friedberg blev mig et Pathmos, hvorfra jeg, som fordum
       Johannes, i prophetisk Ahnnelse, saae hidtil useete Syner:"Og en anden Engel udgik fra Alteret; han havde Magt over Ilden, og raabte med
       høi Røst til den, som havde den skarpe Segl, og sagde: Hug til med din
       skarpe Segl, og afskiær Viindrue-Klaserne af Jorden; thi deres Bær ere
       modne.Og Engelen slog med sin Segl paa Jorden, og afhuggede Druerne, og kastede dem i Guds Vredes
       store Persekar.Og Persekarret blev traadt uden for Staden. Og Blodet flød af Persen til
       Hestenes Bidsler over tusinde og sexhundrede Agre."Hvor jeg ogsaa havde fundet Efterretningerne om hine Optrin, vilde de have
       antændt min hele Opmærksomhed, og henhvirvlet mig i den almindelige
       Interesse, som det vaagnede Frankrigs energiske Bevægelser nødvendigen
       maae udbrede overalt, hvor der er Øine, som see, og Ører, som
       høre. Men her, i det høie, melankolske, romantiske Friedberg, i den Stemning jeg var i efterat have giennemvandret Hessen, umiddelbar efter min Grav-Vandring 
       under Ekko-Ruinerne - her opflammede Luen af den lynslagne Despotismus med trefold
       Ild min hele Menneske-Følelse, min hele Tænkekraft, mit hele
       Jordborgerlige Jeg. Det lille Selvindivid tabte sig deri, som en Vanddraabe i det
       oprørte Hav. Maatte en Fyrste een eeneste Gang paa sin
       Throne giennemtrænges af den store Følelse, hvori mit lavere
       Væsen i dette Øieblik druknede - hvilket Moment for hans Folk!
       for Europa! for ham selv! Nedspringe vilde han af det lave Despot-Stillads, for at
       optræde paa Friehedens, Ærens og Udødeligheds
       høieste Fieldtop - bortslænge vilde han den usle Glimmerkrone,
       for at modtage Evighedens straalende Solbrands - og tusindfold gladere i Favnen af
       elskende Borgere, end i Kredsen af murrende Slaver, ombytte Titelen: Hersker med Navnet: Brødres Bestyrer!Drøm! uopfyldeligste af alle Drømme! - Ja kunde engang en
        Fyrste hæve sig saa høit over sit Hof, at ingen af dets Dunster meere naaede hans Tindinger - var
       det mueligt at en Fyrste med egne Øine giennem den reenere Luft oven over hin
       giftige, taagede, og med Blendværk fyldte Atmosphære kunde grandt see sit Folks og sin egen Fodeel - - -Jeg vaagnede.Frankfurt am MaynVi forlede det eventyrlige Friedberg i en Sindsruus, som i
      Førstningen ikke tillod os at iagttage det mindste af hvad der omgav og
      mødte os paa Veien. Dens Heftighed lagde sig efterhaanden i roligere Samtaler og
      giensidige Reflexioner over det skeete, der endte sig med Bemærkninger over vort
      herlige Aarhundrede, og brændende Tak til Forsynet, fordi det undte os den
      misundelige Lod at komme til Verden imod dets Ende.Vi erindrede os omsider, at vi ikke blot reiste i Tiden; men og i Rummet; aabnede vore Øine - og vederqvægede
      de udmattede Forestillingsevner i Naturens blide Betragtning. En Flok glade Bønder
      og Bønderpiger, krandsede med Blomster, og med en Spillemand i Spidsen, fulgte vor
      Vogn, som vi lode rulle sagtere paa den frydfulde Vei. Paa de to sidste Miil langs med
      Biergstrækningen: Die Höhe, kom vi giennem frugtbare
      Marker, Alleer af Frugttræer, og prægtige Landsbyer, hvor vi omringede af
      Vellevnet og Munterhed tabte Erindringen af de Hessiske Betlere. Fra Høiden bag den
      Maynziske Bondebye Vielbell, hvor man, mellem gamle paa Biergryggen
      spredte Eege, opdager Landet paa denne og hin Side Maynen i fast uafseelig Vidde, kom vi under
      bestandig Spil, Dands, Sang og Latter af lystige Landfolk til Staden.Det store Domspiir, de rundtomkneisende Vagttaarne, og den giennemstrømmende Flod
      giver Frankfurt udenfra en vis høitidelig Anseelse.Indtrykket deraf er saa meget des heftigere, da Øiet med eet fra Bakkens Afhang
      ved det nordlige Vagttaarn opdager den afvexlende Natur- og Cultur-Herlighed, der omgiver den.
      Heele Omegnen* er leende; den halve Deel af Haverne ere Viinhaver, * Environs. hvis lysegrønne Ranker smile doppelt
      venligen mellem de mørkere Frugttræer og de ranke Poppeler, hvoraf der
      hist og her sees adskillige Grupper. Meierier, Landhuuse, og Lysthegne vrimle overalt. Giennem
      alt dette bølger sig den skiønne Mayns med Skove halvbekrandste Barm,
      derved skiønnere at den ikke blotter sig for Øiet overalt. Ogsaa den
      livløse Naturs Gratier ere blufærdige. Det Heele er Musik for Øiet, hvori Poppelhegnene, efter Sparzets
      Udtryk, ere ligesaa mange Choraler. Byen selv har netop det Omfang, som Synet forlanger: stor
      nok, for at opvække Idee om sin Vigtighed, og lille nok, for ikke at borttage
      formeget af Egnen, hvori den ligger. Dens mange smaae Spire hæve de tre store,
      især Hovedkirkens, hvis uhyre Masse pyramiderer Prospecten.Man kan ellers let ved at reise giennem Tydskland faae sin Bekomst af Kirke-Taarne; thi
      deels have Stæderne i Almindelighed en uforsvarlig Mængde, deels har fast
      hver Landsbye et temmeligt høit Spiir, ofte to - saa at Øiet
      tilsidst bliver lige saa keed af disse i sig selv uskiønne Masser, som af de
      Pyrmontiske Bakker, naar man har seet dem i tre Uger, eller af det Pyrmontiske Skuespil, naar
      man har seet det een eeneste Gang. Imidlertid giøre disse gothiske Monumenter paa
      mange Steder en saa fortræffelig Virkning - ikke at tale om den
      kiære Afvexling - at jeg ingenlunde gad seet dem alle nedrevne. De
      opvække levende Forestillinger om gamle Tider, gamle Helte, og gammel Styrke, og
      faae derved noget romantisk høitideligt, som Behaget ved den smagfuldeste Bygning
      neppe opveier. Frankfurt, hvor de Tydske Keisere krones, bør have slige Spiire
      - eller de tydske Keisere bør ikke krones der længer.Inden i er Staden mindre anseelig; Gaderne for det meeste trange og mørke,
      Huusene lidet bedre end de i Hamburg. Kun Hovedgaden, hvori de store Vertshuuse, ligesaa mange
      Palladser, ligge, giør en Undtagelse. Den er bred, lys og prægtig. Her
      toge vi ind i det saa kaldte "Røde
      Huus", det største Herberge, jeg hidindtil havde seet, og overalt
      eet af de betydeligste i Europa. [...]Frankfurt am Mayn, d. 23. Julius. (Nat.)Her sidder jeg og leder omsonst i Aviserne efter det, jeg ikke fandt paa Posthuset:
      Efterretninger fra Eder. Ak! selv Efterretningerne 
      fra det brændende Frankrig erstatte mig ikke Mangelen paa disse.Hvi kan jeg ikke sønderrive den martrende Traad, som binder mit Hierte til mit
      Hiem, og til dem, som alt have glemt mig? Kiælne, svage, ovidiske Hengivenhed, som forbittrer mig alle Nydelser, og giør mig Frankfurt selv til et Tomi!Hvad er det omsider, Fædrelandskierlighed og Venskab? Sammenkrympning af Menneskets til evig Udvidelse bestemte
      Væsen! Vane! Dyr-Naturlighed, som fortrænger vor Aands ædlere
      Natur! Det første en egentlig Chimære - det andet et tomt Navn,
      naar man seer sig til."Mit Fædreneland er der, hvor jeg befinder mig vel* har en Romer sagt; det var Romerskt, egenkierligt,
      i al sin Vidde indskrænket. Mit Fædreland er der, hvor
       jeg er! siger jeg. Det er Menneskeligt. Hvad Venskab angaaer, da er det en
      Vægtskaal: Tag den eene Skaal bort, saa ophører det. To Skaaler blive
      tilbage; men ingen Vægtskaal.Jordkierlighed og Menneskekierlighed allene ere uopløselige, utabelige,
      uforgiængelige. Deres Objekter blive, og forandres ikke. Hvor jeg gaaer, er Jord, og
      hvor jeg omgaaes, er Mennesker, var det ogsaa Getere.Saaledes fornufter jeg; men min Følelse modsiger desværre endnu
      bestandig min Fornuft. Jeg gav i dette Øieblik alle Tidender fra Paris bort for et
      Brev fra dig og Dannemark.Du kan let slutte dig til, at jeg aldeles har tabt Lysten til at meddeele i den
      stedsevarende Mangel af Deeltagelse. Man bliver endelig keed af at skrive reent hen i Luften.
      Hertil kommer, at jeg skriver paa udenlandsk Papir; skrev jeg endda hiemmefra, kunde jeg
      trøste mig med den patriotiske Tanke, at det gik til Papiirmøllernes
      Fordeel. Det falder mig virkelig utaalelig tungt at skrive; jeg sidder adskillige Minuter over
      hver Linie, og veed ikke selv hvad jeg skriver, fordi jeg slet ikke veed til hvem. -
      Dette er mit sidste Brev. - - -[...]* Patria ubicunqve bene. JødegadenDen rædsomme Indgang til dette Frankfurtske Gosen, som jeg
       ikke kan ligne ved noget bedre end ved Sværmehullet i en Biekube - man
       betragte et saadant ret nøie, og forestille sig de udog indmylrende Bier
       forstørrede til Husar-Staturer*! - fristede mig til med Sparzet at vove
       et Tog derigiennem.Jeg begriber endnu i dette Øieblik ikke, hvorledes det gik til, at vi med Liv og
       alle Sandser slap ud af den anden Ende. Jonas kan ikke have studset meere, ved at finde sig
       heel og holden opkastet paa det Tørre, efterat have passeret igiennem den af
       utallige Sild opfyldte Hvalfiskebug.Man forestille sig en Samling af nogle tusinde pialtede Mænd, nogle tusinde
       halvnøgne Qvinder, og nogle tusinde aldeles nøgne Børn
       sammenknuede og opstablede i eet eeneste Stræde, omtrent som vor
       Kiøbenhavnske Peer Madsens Gang! Hvilken gyselig Dynge af
       Elendighed! Hvilken Vrimmel af Usle! hvilken lummervarm Pestdamp af levende,
       livløs og død Uhumskhed! Af Frygt for at Stanken maatte udbrede sig paa
       mine Blade, af Frygt for, at alle mine nervefine og sandsekiælne Læsere
       maatte falde i Besvimelse, vover jeg ikke at udmale een eeneste af de mangfoldige Grupper af
       mavre og feede, hentærte og halvforraadnede Israelsbørn, som vaagende og
       sovende stode, sadde, og krøbe paa Trapperne i Dørrene og paa Gaden,
       eller rettere hvoraf hele Gaden, en fuldmiddret Ost, syntes at krybe.Ved hvert Skridt omstimledes vi af anskrigende, alting falbydende, alting
       paanødende Skakrere; deres Antal voxte uophørligen; de anfaldt os
       tilsidst, som en Sværm af hungrige Ravne. Ti vilde paatvinge os Uhrkieder, ti andre
       Skoespænder, ti andre galloneerte Veste, og ti andre gamle Buxer - alle
       vilde de snyde os, og med en Snartalenhed uden Mage overbevise os om, hvorvel vi giorde i at
       lade os snyde af dem. Vi saae os ofte tvungne til at besvare disse Handelstilbud med vore
       Stokke, og støde een og anden af disse Ulyksalige overende. Sandelig! havde vi
        * Jøderne, i Følge deres usle Levemaade, tidlige
        Anstrængelse, o. d. l., have i Almindelighed kun Husar-Maal. skullet kiøbe kun det halve af det man
       falbød os i en Tid af en halv Time, havde vi havt to Frankfurtske Fragtvogne
       nødig, for at transportere det, uagtet det altsammen var Smaakram.Midt i denne Forfølgelse saaredes fra en anden Side vore Øine og vore
       Hierter af de meest giennemborende Syn. De halvnøgne Mødre med deres
       nøgne Børn - - men - som sagt, det lader
       sig virkelig ikke beskrive, uagtet jeg for Resten ingen Ven er af den overdrevne Omhue for at
       unddrage vore delikate Rige, som svømme i Purpur og kostelige Linklæder,
       Synet af deres usle Brødres Elendighed. Selv det Ækkle kan passende
       anbringes; og Christus tog ikke i Betænkning, trods hele den
       fine Verden, i Lignelsen om Lazarus at anbringe Billedet af "Hundene, som gik til, og slikkede hans Saar."
       Æsthetikens Regler bør vige for Moralens, hvor de første
       kunne hindre den sidstes Udbredelse - og vee den Skribent, som for at blive Smagen
       troe, bliver sit eget Hierte utroel Det er de Undertryktes Advocaters
       Pligt paa alle moralsk-tilladte Maader at lede Undertrykkerne til Opmærksomhed paa
       hvad de giøre, hvis de ikke vide det, hvilket til Menneskehedens Ære,
       som oftest er Tilfældet. Men her - hvorledes skulle mine Forestillinger
       kunne trænge sig til dem, i hvis Magt det staaer, at lette Jødernes Aag,
       og lindre deres Ulyksalighed?-Da imidlertid Elendighed er Elendighed, og det aldrig er af Veien til det egentlige
       Humanitets-Maal, at blødgiøre Hierterne til dens Medfølelse,
       kan jeg ikke undslaae mig for i Korthed at fremstille det Liv, der er bleven den
       første den beste af disse Skakrere til Deel fra Morgen til Aften.Med Lommerne (det eeneste heele i hans pialtede Klædning*, fyldte af
       møisomt sammensamlede Snurrepiberier, en Byldt af andre Smaaevarer under Armen, og
       en Stok (der desværre aldrig bærer modne Mandler) i Haanden, forlader han
       sit usle Leie, for at tiltræde den skakrende Vandring. Jeg vil ikke tale om den
       Hunger og Kuld han deeler med alle andre Fattige. Kun et Blik paa det, der er hans
       Skiæbne eget. Med utrættelig Taalmodighed, med meer end Tiggerens
       Paahængen anraaber han den ene Forbigaaende efter den anden om at kiøbe;
       det er vanskeligt * Et Symbol paa hele Nationens politiske Existenz. at afgiøre om hans flydende Tunge, hans
       virrende Hoved, hans rappe Been, eller hans vimse Hænder ere i fuldest Arbeide; den
       hele Person er i uophørlig Anstrængelse. For en Skillings
       tilfældige Profit indhøster han hundrede ydmygende Blik, et halvhundrede
       spottende Svar, utallige Pøbelforhaanelser, Fornærmelser og Grovheder.
       Hvert femte Minut springer han fire sex Trapper op i de øverste
       Stokværk, og pikker paa, for med Døren i Næsen og ikke sielden
       forklemte Fingre at pakke sig ned igien. Endelig kommer han aandeløs og udmattet
       hiem til Middag. Kone og Børn omringe ham, for at erkyndige sig om Fangsten
       - "Ach! Leider! Noch nix!" Gud veed om han altid faaer noget
       at spise; men det veed jeg, at faaer han noget, er det jammerligt. Om Eftermiddagen begynder
       den utaknemmelige Jagt paa nye, til han om Aftenen udmattet, med uforrettet Sag
       henslænger sin Stok, sin Byrde, og sig selv i den trøstløse
       Familie-Reede. Sæt og at han har tilskakret sig - og, om man vil, tilsnydt sig nogle Skillinger - betydelig kan Gevinsten
       umueligen være - hvilken Diævel kunde misunde ham dem? Han har
       slæbt og slidt og lidt meere derfor end den Christne Bisp i en heel Maaned for
       ligesaa mange Tidalerssedler.Jeg har et Par Gange fulgt en saadan Jøde en udslagen halv Dag paa sin Jagt, og
       været Vidne til dens yderlige Utaknemmelighed, gysende over den ubeskrivelige
       Nød, og menneskelige Naturforqvakling, der allene kan forklare dens Udholdelse.
       Jeg følte at det var ligesaa ubilligt, at en saa ulyksalig Skabning at fordre
       Moralitet i en vis Grad, som af fortørrede Viinstokke at forlange modne Druer
       - følte, at jeg, i hvis treaarige Phantasie det opstod første og sidste Gang at forfordele min Broder i
       Handelen (ved af de Skillinger, hvorfor jeg skulde kiøbe Fløde, at
       putte den eene i Munden) at jeg, som paa denne Undtagelse nær aldrig har
       været mig mindste lignende Synd bevidst*, i denne
        Jødes Sted ogsaa vilde snyde - og lod mig ved hans Gangs Ende
       snyde af ham med Fornøielse.For end nærmere at lære at kiende det Indvortes af
       Jødegaden, beed jeg med Sparzet, som desuden havde i Sinde
       at kiøbe * Man kan for Resten, uden at have begaaet den, staae
        dybt nok paa de moralske Væseners Trappe. sig en smuk Vest for billig Priis, paa Krogen af
       en saadan omvandrende Mede, og besluttede, at følge ham til hans Magazin. Han
       førte os giennem Vrimmelen til sin Dør, eller rettere Huusets, hvori
       han med hundrede andre boede*. Havde der hørt Mod til at gaae ind i Gaden, saa
       hørte der Dristighed til at vove sig op ad disse Trapper. Haarene reiste sig paa
       vore Hoveder ved fra den midt om Dagen dødmørke Taarngang af og til at
       titte ind i de ureene, af Qvinder og Børn opfyldte Sidestuer. Imidlertid fulgte vi
       ham op i allerøverste Stokværk, hvor han under Taget aabnede en Lem
       - og nu bestraalede Solen en Pomp og en Uselhed, som jeg aldrig har seet Mage til i
       Verden. Nogle hundrede Baroner, Officerer, Hovedværks- og Haand- værks
        burscher, Spradebasser og Spidsborgere uden
       Indhold hængte og laae her imellem og over hinanden. Vi studsede over alle
       disse Menneskebind, især over den uhyre Mængde af
       glimrende brodeerte Veste - jeg troer ikke, der findes saa mange i hele Kongeriget
       Dannemark. Det varte længe inden Sparzet blev eenig med sig selv om Valget, og
       endnu længer inden han blev eenig med Jøden om Prisen. Medens de
       disputerede herover, i hvilken Tid den arme Salomon vist fremtrak og
       udfoldede over fyzrretive Klædninger af al sin Herlighed, bemærkede jeg
       et usselt Aflukke, hvori hans Familie - i egentligste Forstand sølede.
       Alt hvad der hører til Livets uundgaaelige Nødvendigheder, fandtes her
       imellem trende Vægge. De Handlende lode endelig til at være blevne eenige
       om - ikke at handle. Uagtet Prisen for den valgte Klædning var nedsat til
       en Femtedeel af det forlangte, fandt Sparzet den dog for overdreven
       - og, trods alle Israelitens Forestillinger, trods mine bedende Miner, da jeg fandt
       det grusomt, at have foruleiliget den arme Mand saa længe uden Giengield
       - blev han haardnakket ved sit Underbud. Tilsidst kom vi, jeg veed ikke selv
       hvordan, ned af Trappen. "Kiære Sparzet!" udbrød
       jeg, "var det christeligt?" - Jeg maae ved denne Leilighed
       anmærke, at en vis Art Ran og Tyverie
       gaaer i Svang i vor sædelige Verden, som ingen synes at lægge noksom
       Mærke til, og som dog i mine Tanker er ligesaa* Man fortæller, at engang en Ildsvaade, som for endeel Aar siden,
       lagde 7 af disse Huuse i Aske, giorde 1200 Personer huusvilde.utilladelig som  noget andet, i mange Tilfælde endog
       værre end al andet Ran eller Tyverie: jeg mener det, at
        røve eller stiæle sin Næstes Tid. Det forekommer mig saa
       meget uundskyldeligere, da man derved ikke engang selv vinder hvad den anden taber; jeg gad
       derfor og kalde det, til Forskiæl fra alt andet, reent Snyderie. Man skader derved paa eengang sin Næste, sig selv, og hele Verden.
       Men Theorien om Vold, Bedrag, Ran og Tyverie er overhovedet meget besynderlig i vor Verden,
       og den almindelige Praxis endnu besynderligere. Man kan ikke røve sin
       Næstes eene Plag, ikke frastiæle ham en Sum af samme Værd, uden
       at blive hængt; man kan derimod røve ham Huus og Gaard, Ager og Eng,
       alle hans Heste og Øxen, alle hans Penge, kort alt hvad han besidder -
       frastiæle ham alle sine Rettigheder og Herligheder, sin Tid, sit Rum, sin Friehed,
       sin Perfectibilitet, kort sagt alt, hvad man virkelig har frastiaalet og frastiæler
       Jøderne, og dog leve høit i Herlighed og i Glæde -
       endskiøndt, hvad Glæden angaaer, da er den vel
       derefter. Men det allerbesynderligste er, at det, der er Synd mod een ikke er Synd mod flere
       paa eengang, og allermindst mod alle. Man kan voldtage en heel Nation
       som ingen Ting, og endog blive roest derfor; og det er næsten umueligt at
       bestiæle hele Menneskeheden uden at skaffe sig Navn af stor - Ak! Hvis Ludvig den fiortende,
       foragtelig Ihukommelse, Joseph den anden, Keiserinden, og Kongen af Sverrig havde begaaet det i det Lille, som de have begaaet i
       det Store - - -"I de sex Qvarteer, vi have tilbragt hos den arme Jøde,"
       blev jeg ved, og saae paa mit Uhr, som jeg til min store Forundring endnu havde,
       "kunde han have giennemstøvet sex Gader og truffet maaskee sex
       Kiøbere - ikke at tale om den Hovedpine, jeg har faaet ved det lange
       Ophold i dette Clima -""Men Handelen er jo ikke ophævet," svarte
       Sparzet," jeg kiøber ham jo baade Kiol og Vest af! Han
       følger os sikkert, det har ingen Nød." I det samme
       Øieblik var han bag ved os: "Na! nehmen Sie's
        für die 9 Thaier!" Kiøbet var sluttet - og hanfulgte
       med.Da vi ved Udgangen af Gadens anden Ende indaandede paa nye den Frankfurtske Luft, forekom
       den os Æther, uagtet den sikkert ikke var bedre end den i vort
       Pilestræde. Vi vare som  fødde
       paa nye, som Helbredede, der efter et Fierdingaars Sygeleie første Gang igien bade
       sig i Solen.* Det christne FadermordGiennemvandringen af Jødegaden, og Synet af dens Jammerscener havde efterhaanden
       nedstemt mit Lune til dybeste Melankolie. Tilbageblikket paa denne næstyderste Grad
       af menneskelig Elendighed tændte Følelser i mit Hierte, som jeg
       ønskede at kunne meddeele ikke blot mine faa Læsere; men alle de Tusinde
       gange Tusinde, som ikke læse mig.Næst den almindelige Almuetrykkelse, den umenneskelige Slavehandel, og den
       afskyelige Fredssoldatering, har Europas nyere meer end barbariske Politik neppe
       udklækket nogen helvedligere Uhyrlighed end Jødernes
        borgerlige Forfatning. Sandelig! den er saa aldeles den sunde Fornuft modstridende, den
       almindelige Lov i alle Menneskers Hierter saa trodsende, og i eet og alt saa himmelskrigende
       uretfærdig, at ingen bør tage i Betænkning offentlig at
       anklage den for hele Jordens Domstoel - og Ligegyldigheden derover er saa indgroet
       med Vanen, at Menneskevennen ikke høit nok kan hæve sin enkelte
       Røst derimod, for om mueligt at vække andre Samvittigheder til denne
       Indretnings virksomme Overveielse.Er det mueligt, at endnu i vort Aarhundrede - det attende efter
       Kundgiørelsen af Jesu Christi almindelige, menneskebroderlige Kierligheds Lov
       - et heelt Folk i Generationers Generationer, med alle sine
       fødde og ufødde Individuer, kan ansees som uhenhørende til det menneskelige Selskab? Er det mueligt, at man endnu i
       vor Tidsalder kan ansee en Nation, der har physisk og moralsk Existenz tilfælles
       med alle andre, som politisk uexisterende, som evig bestemt til
       Landflygtighed? Er det mueligt, * I denne pestilentialske Gade maatte den
        udødelige Mendelsohn selv boe saa længe han
        opholdt sig i Frankfurt. Ingen Jøde tør boe andensteds i Byen. Jomfrue
        Moses fra Berlin maatte forlade Staden samme Dag, som hun ankom. Selv Volden og de
        offentlige Spadseregange ere Jøderne forbudne. at man kan foreene sig om, at nægte en
       Samling af Jordbeboere, paa Grund af deres særegne Religion, den første
       af alle Rettigheder, den naturligste af alle Eiendomme.Til Europas Vanære, til Skiændsel for Europas uværdige
       geistlige og verdslige Bestyrere - er det virkeligt. Man har i egentligste Forstand
       udstødt et heelt Folk af det borgerlige Selskab, berøvet det de
       Frieheder og Rettigheder, Gud og Naturen gav det, med Vold og med List frarevet og
       frastiaalet det sin politiske Perfectibilitet, og nødt det med diævelsk
       Gruesomhed til at blive staaende paa den Trappe, det stod paa for over tusinde Aar siden
       - paa den samme Trappe? hvad siger jeg - nedstødt det endog
       endnu dybere; thi Jødernes Forfatning var dengang ulignelig bedre end nu; de
       Romerske Tyranner, selv Jerusalems Forstyrrer drev ikke Gruesomheden
       saa vidt, som vore christelige Præster, Propheter og Konger. Hine
       fordærvede dog kun deres Legemer; men disse synes at have sammensvoret sig, for at
       fordærve deres Legemer og Siæle tillige.Forbandede være - ikke de hellige
        Kirkefædre; - thi de vidste vel saa lidt, som Jøderne,
       da de korsfæstede Christus, hvad de giorde; men deres hellige Prædikener, Fortolkninger og Forestillinger, hvorved de formaaede de sidste Romerske Keiserlinger til det ligesaa
       upolitiske, som umoralske Skridt, at sønderrive alle de Baand, der bandt det
       jødiske Folk til Selskabet, for desto smerteligere at lade det føle
       dets tungeste Lænker! og tre Gange forbandet være den geistlige Magt og
       verdslige Vælde; som i vore lysere Dage endnu giør sig skyldig i en saa
       helvedmørk Uretfærdighed!"Men Jøderne er et saa fordærvet, saa
        nedrigt og foragteligt Folk - at man ligesaalidt
        tør afløse dets Lænker, som friegive Galleyslaver. Det har
        tabt saa aldeles al Dyd, at det i ingen Republik - saa aldeles al Følelse af Ære, at
        det i intet Monarkie kan indlemmes paa lige Vilkaar med andre Borgere
        eller Undersaattere"Jeg veed ikke om Behandlingen oprører mere, eller denne Forsvarsgrund derfor;
       saa voldsomt et Indtryk den første giør paa Hiertet, lige saa voldsomt
       giør denne det paa Forstanden. Egentlig er det, at undskylde een Forbrydelse med
       en anden; alleregentligst, at forsvare den mindre med den større, den
       væsentligste. Nero stak selv Ild paa Rom, siger man, for at have den
       Fornøielse at afstraffe de Christne derfor. Jeg veed kun een Gruesomhed, som havde
       været større: hvis Nero havde virkelig formaaet de Christne til at giøre det.Et Under er det, og maaskee det største, sikkerlig det længste,
       Historien opviser, at den jødiske Nation, trods saa mangfoldige og mangehaande
       Forfølgelser, Babyloniske, Egyptiske og Europæiske Mishandlinger, endnu
       har saa megen physisk Existenz; men et større Under, et
       Under, som ingen Historie kan opvise, vilde det være, hvis dens moralske Existenz var betydeligere end den virkelig er, hvis den ikke, efter at
       være udelukket fra alt hvad der udvikler og uddanner Humaniteten hos andre
       Nationer, og overladt allene til det, der qvæler den, var fordærvet.De syvtusinde Israeliters Tilstand her i Frankfurt er i det lille et temmeligt
       nøiagtigt Billede paa hele Folkets Existenz i Europa. Man kan i denne
       mørke, trange, smudsige, stinkende, saa got som overalt tilspærrede Peer
       Madsens Gang, de beboe, studere hele Nationens Statistik. Hvo der, trods alle Puf, Snyderier
       og Ækkelheder, efter at have giennemvandret den, ikke ynkes over disse sine
       syvtusinde undertrykte og sammentrykte Brødre - og hvo der af dette
       Lillebillede ikke røres til Medlidenhed med alle de andres, under en meer eller
       mindre gyselig Skiæbne sukkendes Forfatning, ham feiler sikkerlig noget enten i
       Hovedet eller Hiertet. Ulyksalige Offere for Dumhed og Grusomhed, for Overtroe og
       Despotismus, for Europas Maximum Insipientiae!* hvis I og havde udplyndret mig indtil Skiorten - selv nøgen havde jeg ynket Eder!Hvad dog en med vor Historie aldeles ubekiendt, for Europas Skikke aldeles fremmed
       Jordborger, et i det mindste fra vore Fordomme aldeles frit Menneske - en
       naturopdraget Huron, Peruaner eller Peluaner
       vilde dømme, naar han hørte:At et Folk, som den Gud, Europæerne selv dyrke, efter
       Europæernes egen Meening, fra Folkenes Begyndelse af tog i sin egen besynderlige
       Beskyttelse, selv gav Love, selv bestyrede, selv i Aartusinde med en Faders besynderlige
       Omhue bevarede gien-nem alle Farer, som sine meest elskede Børn -* Andre kalde det Minimum Sapientiae.At et Folk, som denne Gud betroede Menneskehedens besynderlige Palladium, Hans Eenheds Erkiendelse - som han derved helligede til den
       øvrige Verdens moralske Lærere - af hvis Skiød og
       virkelig den første og ypperste, af Europæerne selv guddommelig
       erkiendte moralske Lovgiver fremgik -At et Folk endelig, som de Christne ansee som deres egentlige aandelige Faderfolk, hvis
       Religion de nødvendigen maae ansee som deres Religions Moder - i de
       sidste Tider, fra det Øieblik af, de Christne, dets aandelige Sønner,
       fik Magten i Hænderne, paa ingen anden Grund end paa den, at det var dette besynderlige Folk - er blevet saa got, som almindeligen
       frakiendt Ret til Borgerskab. Ret til Jordbesiddelse, Ret til de almindeligste Rettigheder,
       fradømt Brugen af sine fleeste Menneskeevner og Færdigheder,
       fradømt Lov til at ernære sig paa en retskaffen
       Maade - og saaledes, udelukt fra det borgerlige Selskabs Fordeele, henkastet i
       et evigt Fængsel paa den Jord, Gud skabte for alle Mennesker, udsat for almindelig
       Forhaanelse, Fornærmelse og Forfølgelse - aldeles er blevet
       overladt til den uundgaaelige Fordærvelse, som Mangel paa Agtelse
        i Selskabet, Mangel paa Deeltagelse i dets almindelige Forædlingsmidler, og det
        gyseligste af alle Slaverier giør nødvendig?"O! Rædsel! o Gudsbespottelse! o blodige titusinddoppelte Fadermord!" vilde Naturens upolitiske Søn udraabe
       - og med dette Udraab endte jeg min sørgelige Betragtning.** Med inderlig Glæde har jeg siden læst den oplyste og
       ædle Geheimeraad v. Dohms fortreffelige Værk: Ueber die bürgerliche Verbesserung der Juden, eet af de faae
       Værker, der i alle Henseender giør sin Forfatter hans Nation, og det
       attende Aarhundredes Philisophie Ære. Med sin vigtige Materie voxne Kundskaber, med
       philosophisk Sandhedskierlighed, og med den Hiertets Varme, som udmærker den Viise
       fra den Lærde, har han talt syv Millioner miskiendte og mishandlede
       Brødres Sag; og, i visse Maader, ikke blot talt; men ført den - et Arbeide, hvorfor hver Menneskeven skylder ham en
       hemmelig eller offentlig Taksigelse. Med Henrykkelse har jeg og erfaret, at man i det
       gienfødte Frankerig med saa mange andre politiske Bastiller tillige har nedrevet
       Jødernes, og i sin hele Vidde udført hvad Philosophen og med ham al
       sund Philosophie foreslog.Jeg opholdt mig for kort i denne Rigshandelstad, til at lære at kiende dens
       Charakter. De Mennesker, jeg saae og talte med, vare for det meeste Fremmede. Paa det store
       Kaffeehuus vare alle fordybede i de franske Tidender.Kramlader spække Gaderne overalt, ligesom i Hamburg: Tobakspibehoveder synes at
       spille Hovedrollen i dette daglige Marked.Her er en betydelig Mængde franske Reisende. Man kiender dem paa uendelige
       Sidebukler, og ligesaa uhyre Halsklude.Jeg troer derfor ikke min ubetydelige Skiærv overflødig. Undseelig
       lægger jeg den efter hin store Offring ned for Menneskehedens Altar; men bidrager
       den og kun en Milliondeel til min Villies Hensigt, er jeg
       fornøiet.Maynstrømmen TorveskibetSparzet kiørte allene bort med Vognen tidlig om Morgenen;
       vi andre valgte Flodveien. Jeg var i Gaar, efterat have badet mig i Maynen, bleven saa
       forelsket deri, at, jeg besluttede at indborde mig paa Torveskibet, som alle Dage gaaer
       imellem Maynz og Frankfurt, og overtalte Adams til at giøre
       mig Selskab. Denne Smakke er meget besynderlig bygt og indrettet, overmaade lang og smal med
       en lille Mast og et Raa-Seil i Forenden. Den styres af en uhyre Træsløv,
       og trækkes af Heste, der gaae snart paa Landet, snart i Vandet langs med Kysterne.
       Under et Overdæk, som i et Slags Ruf, sidde Passagererne, hultertilbulter imellem
       Kaal, Ærter, Roer, alle Slags Frugter, Høns og andre deslige Sager.
       Selskabet bestod af henved to hundrede Personer af begge Kiøn, af
       forskiællige Folkeslag, alleslags Stænder og allehaande Religioner.
       Deputeerte, Kiøbmænd, Soldater, Bønder, Jøder,
       Rottefængere, Præster, Hververe, Haandværkere, Comoediantere,
       Koner, Piger og Friller vare sammenputtede mellem hinanden. Maskinen gleed fra Broen; Staden,
       Haverne, Viingaardene svandt.De meest afvexlende Landskaber foere os forbi, som i en Troldlygte, paa de
       møderide Kyster.I Førstningen var alting tyst, den eene kiendte ikke den anden; man valgte sig
       Sæder, afsondrede sig, dannede Grupper. Materien ordnedes, vort Chaos blev en lille
       Verden. Men end var den langt fra en fuldkommen Constitution - vi kom endog til Maynz uden at have bragt det saa vidt, bestemt at angive vor egentlige
       Regieringsform. Mængden var stemt for den Democratiske. Vare vi blevne bestandig
       under aaben Himmel, havde den udentvivl seiret aldeles; men en paakommende Regn joge os alle
       ned under Dækket; og her forsøgte en forvoven Gøgler ved tusinde Kunster, latterlige Gebærder, og Uglspillerier
       at  indføre et Slags Hierarkie. Det lykkedes ham virkelig for en Tid lang at tiltrække sig hele
       Torveskibets Opmærksomhed; men, just som han allerbest var i Skuddet, i det
       Øieblik han troede endelig at have faaet fat paa Eenevælden -
       maatte han overlade Thronen og Kronen til en anden endnu større Hexemester, der
       med en simpel Fiol og en ægte Torveskibsstemme fremtryllede saa uhørte
       Melodier og Harmonier, at alle, indtil Hundene og Hønsene, oprømtes.
       For saa meget des sikkrere at forvisse sig Domineringen, samlede han de øvrige
       Virtuoser i Smakken rundt omkring sig, det understøttede ham omtrent som Adelen
       understøtter Monarken - og nu begyndte en Musik -"Saa gaaer det i Snutterbutshusen!"Der polskdandser Katten og Musen;"Der fanger man Lærken i Rusen,"Og Laxen i Lundenes Suusen!"Hey lystig! Kuradsl"Skiær Tippen af Mads!"I Morgen udsove vi Ruusen!"*Jeg begyndte virkelig at zittre for Roms Friehed; thi her var ikke
       blot Brød og Skuespil; men Viin og Opera. Hele Forsamlingen loe; flere lode
       sig henrive af den eenes, og hver Enkelt af alles Munterhed. Ingen Composition, intet
       Orchester - jeg torde lægge til: ingen Text har havt et saa almindeligt
       Bifald. Den forrige Helt var allerede reent glemt, da midt i den larmende Fryd -"dlim - dimdlum
        - dumdumdum" -en melankolsk Harpe lod sig høre i den anden Ende af Ruffet.Vor Cæsar brød sig i Begyndelsen ikke derom, og
       gientog syvende Gang Omqvædet:"Saa gaaer det i Snutterbutshusen" o.s.v.Harpen svarte:"dlim - dumdlum
        - dumdumdum" -* So geht es in Schnutterbutshausen zc.Lidenskabernes Storm, tænkte han, skal vel overdøve den
       spæde Stemme! og med et Strøg paa Fiolen, hvis Styrke meddeelte sig alle
       de øvrige Instrumenter, med et Stentor-Fortissimo hentet
       fra Vrangstruben, og en Physiognomie-Fordreining, som Ruffet endnu ikke havde seet Mage til,
       affyrede han og hans Underconstabler det hele Oper-Artillerie paa eengang - selv
       Hververen og Rottefængeren rystede derved; men Harpen blev pianissimo ved:"dlim - dumdlum
        - dumdumdum" -og - saaledes seirer det Gode og den
        Gode! - Larmeren med sin Fiol, med sin Stemme og sine Understemmer, med sine
       Katte og Muus og Lærker og Lax maatte tie, mens alle lyttede til Harpenisten:Hvor er du, livsalige Lyst?Hvor er du, o himmelske Glæde?Kom hid til mit Bryst!Tag tæt ved mit Hierte dit Sæde!Dlim - - -"Her er jeg! modtag mig! og lee!"Saa vinkte Gudinden for Latter;Jeg loe - men, o Vee!Det ikke var Himmelens Datter -Dlim - - -"Kom! favn mig! spring lystig! og larm!"Saa støied' en anden, og spøgte;Jeg sprang - men, o Harm!Det ikke var hende, jeg søgte -Dlim - - -"Kom! kys mig! og smelt i min Lyst!"Saa tonte den tredde Gudinde;Jeg sang - men mit BrystBlev tomt, det var ei min Veninde! -Dlim - - -Da taug det; en Perle nedrandt;Det smilte, som Englene græde;Jeg græd - men jeg fandtMin søgte, min himmelske
         Glæde!Dlim - dumdlum - dumdumdum.Hele Selskabet kom i en roligere, blidere, den giensidige Deeltagelse og Meddelelse, den
       fælles Omgangsnydelse, og hvad man kan kalde det almindelige
        Beste meere fordeelagtig Stemning. Hvad der i Smakken havde Hierte, begyndte at
       føle en vis behagelig Trang til at udgyde det; den eene gav sig til at lede om en
       Ven, den anden om en Veninde.Jeg troer, der ligger i alle Menneskers Hierter en vis Kierligheds Magnet, der
       uophørlig trækker - var end det der egentligen svarer til den,
       nok saa langt borte - i dette Tilfælde trækker den det
       nærmestlignende; er det og borte, det næst dette; og saa bestandigen
       indtil den Gienstand, som har den allermindste Grad af Tiltrækkelighed. Hvad mig
       angaaer, da har jeg ingensteds og ingensinde følt denne Kraft uvirksom.Original Gienstanden - om den er i Himmelen eller paa Jorden
       veed jeg ikke - den er! det føler jeg -
       saa jeg den engang, var det vist blot i Drømme; thi hvorledes skulde den ellers
       have forladt mig? o! evig ufrarivelig vilde den have krampet sig fast til mit Hierte; og jeg
       vilde aldrig, end sige altid, føle mig halv - men
        Copierne finderjeg stedse overalt; hele Naturen vrimler af meer eller
       mindre magnetiske Aftryk - hvor der ikke er Burggrevinder
       eller Postmesterdøttre, ere Børn; hvor der ikke ere smaae uskyldige Glutter, ere Roser og Lilier; hvor disse ikke findes, voxer dog vel i det
       mindste et Hedeblomst; overalt er den stiernefulde Himmel (Maanen - jeg veed ikke selv, saa yndig den er, og saa meget
       jeg virkelig elsker den, har dog aldrig været Gienstanden for min besynderlige Tilbedelse; den trækkes af for mange andre Magneter; mig synes
       altid at see de tusinde Suk- og Blik-Parallaxer den er udsat for) - og kort, der er
       vel intet saa skummelt Fængsel paa Jorden, hvor ikke en enkelt Solstraale skulde indliste sig. Ogsaa her i Torveskibet fandt jeg min Seline.Hun sad i en afsides Krog med et lille Barn omtrent af Alder  og Skiønhed, som den lille Jesus i Maleriet af Rubens, paa
       Skiødet - og lyttede, som den der søgte en anden
       Glæde end Dandsens, Sangens og Latterens, til Harpens Toner. Hun var
       klædt i en fiin blaagraae Silkekioel, et Bælte om Livet, og en med
       røde og hvide Baand omvundet Natkappe paa Hovedet. Hun var ikke skiøn,
       men moderlig yndig; og da jeg nærmede mig, slog hun Folderne af sin Silkekiole saa
       hurtigen over den eene Fod, der noget meere frempippede end den anden, at det zittrede
       giennem alle mine Nerver. Ved hendes Side var et meer end almindelig beqvemt Sæde,
       som hendes Mand havde forladt, for at tale med en anden Franskmand tre Skridt derfra; "Ayez la bonté, Monsieur!" sagde han til
       mig, og pegede derpaa. Hendes hvide Arm var i samme Øieblik udstrakt for at lave
       det endnu beqvemmere. Det var uimodstaaeligt! - jeg sank med den sidste
       døende Harpetone ned ved hendes Side.Jeg har aldrig havt et forlegnere, uroligere, vellystfuldere Øieblik. Mit
       Hiertes Følelser, mit Hoveds Begreber, mine inderste Sandsers Fornemmelser
       sammendirrede, som om Kiæden i mit Væsens Uhr var sprungen."Hun er ulykkelig!" - "Det er et fransk
       Ægteskab!" - "Satte du dig ikke, saa satte sig en
       anden!" - "Vi have jo hundrede Vidner!"
       - "Det vilde være uhøfligt imod hendes Mand, og
       uartigt mod hende, at gaae bort!" - "Og hvortil alle disse
       Betænkeligheder? hvorfor alle disse Undskyldninger?" -
       "Som om du begik en Synd?" -Min Forvirring var kiendelig. Det lod ikke til, at den mishagede hende, hun syntes endog,
       at finde dens Taushed veltalende. Den lod hende paa eengang føle hendes Seier og
       skue min Samvittighed. Barnet beroeligede os begge.Et Barn paa sin Moders Skiød i slige Tilfælde, er Amor uden Pile; er ikke Kierligheds, men Venskabs Gud."De maa være træt, efter at have staaet saa
       længe", sagde hun paa Fransk - "Meget træt, Madame!" sagde jeg -
       "denne Larm - mine Øine, mine Ører, alle mine
       Sandser ere trætte; men hvor kunde de hvile behageligere end her?"
       - jeg tog den Lilles spæde Haand og kyste den. Nu vare Instrumenterne
       stemte, og Samtalens Symphonie begyndte. Jeg talte slet, yderlig slet Fransk; men Barnet, som
       hun dog ellers underholdt sig med, talte det  endnu
       slettere. Det er desuden vanskeligt, ikke at kunne giøre sig forstaaelig for en
       Franke, endnu vanskeligere for en Frankinde, og reent umueligt, hvis denne Frankinde er
       tillige Moder. Vi talte om Børn, om vor fælles Reise, om -
       Revolutionen, som meget bekymrede hende. Hendes Mand, sagde hun, gik til Paris, hun til Brüssel - "og jeg
       til Schweitz" - hvor hun og gad gaaet hen,
       "for at see Magen til sit Fødeland" - hun var
       fød i en Bye mellem Pyrenæerne.Jeg fandt, at jeg aldrig havde siddet behageligere, da vi pludselig maatte reise os, uden
       for Höchst, en lille Maynzisk Bye med et forfaldet Slot, paa
       Høiden over Floden, hvor vi anlandede, for at spise til Middag. Man modtog os med
       Trompeter og Basuner. Jeg tilbød hende min Arm, Ammen tog Barnet, Gemalen
       bekymrede sig om Ingenting - og saaledes spadseerte vi i Vrimmelen under fuld Musik
       op til Vertshuuset, hvor Bordet alt stod dækket. Man sang, sprang og dandsede;
       Lystigheden var ubeskrivelig. Det var den fem og tyvende Julii, Solen straalede heed, og
       Varmen begyndte at blive utaalelig. Frankerne paastode, det var urimeligt at qvæle
       sig uden Nød, og foreslog at afkaste Kiolerne. De gave Exemplet. Jeg leed virkelig
       usigelig af Heede; men - ved Siden af Pyrene! jeg kunde ikke
       overtale mig dertil. Monsieur le Mari, og de to andre, hvoraf den
       eene, som jeg siden erfarede, var Deputeret til Nationalforsamlingen, afklædte mig
       med Vold. "Ne vous genez pas, Monsieur!" sagde
       hun selv. Jeg sad i Mansketskiorte. Der manglede mig Ermeknapper. Monsieur
        le Mari rakte mig et Par - Madame knappede selv til paa mit høire
       Haandled - Alting, min Herre" sagde han, "er tilfælles for dem, som reise sammen,
        undtagen..." og pegte paa hende. Hun loe. "Det er
       bedrøveligt," sagde jeg, "at en saa skiøn Regel
       ogsaa har sin Undtagelse!" Himmelen er mit Vidne, at, havde hun ikke leet, havde
       jeg ikke sagt det. Men med Franske maa man tale Fransk. Meeningen er i deres Tone altid et
       got Qvintin lettere end i den Danske eller Tydske, og bortviftes, som oftest, i Faldet fra
       Øret til Hiertet. Vi vare nu alt gamle Bekiendte, og havde Brüssel ikke ligget for langt af min Vei, var jeg gaaet med uden
       Omstændigheder. Adams, som vidste, hvor let min Direction
       forandres, at en Zephyr selv kan faae mig til at gaae over Stav, og at jeg overhovedet  af alle mine Reiselove ingen adlyder saa punktlig,
       som den anden* - begyndte alt at frygte. Men - Brüssel laae, som sagt, alt for langt af Veien.Vi spiste fortræffelig; den ypperlige Rhinskviin kronede Maaltidet. Adskillige
       Kiøbmænd, en Præst, et Par Officeerer, de omtalte Franske, og
       nogle Damer, som Pyrene aldeles fordunklede, udgiorde Selskabet. Vi
       glædede os over Neckers Tilbagekaldelse, og drak
       Nationalforsamlingens Skaal. Med fordopplet Munterhed puttede vi os igien i Smakken.En meget artig Mand, som, da jeg en Tid lang havde pludret Fransk med ham, spurgte mig om
       dit og dat i London, opdagede at jeg var Dansk, og tiltalte mig
       pludselig i mit Modersmaal. Dansk! midt i Torveskibet mellem Frankfurt
       og Maynz - og det, som forundrede mig meest, meget flydende talt - jeg
       troede i Begyndelsen knap mit eget Øre. Det var en vis Herr Buthmann, Papiirhandler i Frankfurt, som i fem Aar havde opholdt sig i
       Kiøbenhavn, og med megen Fornøielse erindrede sit Ophold der. Han kunde
       ikke blive keed af at tale derom, kaldte mig Landsmand, og veeg siden ikke fra min Side. Et
       andet ligesaa behageligt Bekiendtskab gjorde jeg med en indfødt Schweitzer fra St. Gallen, hvis aabne, redelige Ansigt og kunstfrie Væsen
       aldeles indtog mig. Han bad mig for alting ikke at forsømme Canton Appenzell, hvor
       jeg, sagde han, baade vilde finde de skiønneste Hyrde-Egne, og de smukkeste
       Hyrdinder. Han forundrede sig uendelig over, at en Dansk vidste saa mange Alpe-Navne. En
       Pastor Wagemann fra Gøttingen kom til, foruden to andre,
       hvis Navne jeg har glemt, og det varte ikke længe før vi, tilligemed de
       to meget interessante Franker udgiorde et sluttet Selskab i Enden af Smakken. Sammenreisen
       aabner Hierter og Munde; man giør - især i et Torveskib
       - ligesaa megen Fremgang i Bekiendtskab paa een Time, som hiemme i otte Dage. Det
       Danske, som jeg af og til talte med Frankfurteren, var for Franskmændene, St.
       Galleren, og Pyrene, som hørte til, et meget ubegribeligt
       Sprog. Klangen fandt de meget behagelig. Ud paa Eftermiddagen jog en nye Regnbyge os atter
       sammen under vort Skuur, og det gamle Snutterbutshuuslevnet begyndte igien.* Lad dit Hierte lede dig overalt, hvor dit Hoved ikke veed Veien.Jeg glædede mig inderlig over at have valgt denne Flodvei til Maynz; saa
       behagelig ogsaa Landeveien skal være*, havde den dog umueligen saa aldeles kunnet
       adspredt min Tungsindighed. Vor Smakke blev mig tilsidst hele Verden - den
       fremgleed, som Kloden i Rummet og Livet i Tiden, med alle sine Folkeslag, Pakkenilleker,
       Harleqvinader og Harpetoner. Dens yderste Dag nærmede sig. "Giv Agt, hvorledes Smakken dumper med eet ned i Rhinen!" klang
       i mit Øre, som den sidste Basune. Jeg sprang hen paa Forstavnen. Hvilken
       høitidelig Scene! Evigheden selv syntes at aabne sine Arme i Rhinens pludselige Nærværelse. - Rhinstrømmen"Ved Rhin, ved Rhin der voxe vore Druer!"Velsignet vær' du, Rhin!"Der voxe de paa Bredden hist, o skuerDen frie, den ægte Viin!Modtag os Rhin, til alle dine Glæder!Modtag os alle nu!Gid snart hver Flod, som ligger end i KiæderAfkaste dem, som du!** -Saaledes sank vi i dens Favn. Jeg havde kunnet styrte mig deri. Dog var det, som om noget
      trak mig bag i Kiolen og holdt mig tilbage, jeg saae mig om, for at see hvad det var. Det var
       Adams. Hvo der ellers ikke her fristes til at drukne sig,
      bør - i det mindste ikke giøre Vers! Han kan være
      vis paa, at han er fød Prosaist, og har ingen Aare, ingen Sands fonneget.Maynen løber her lige ud for Maynz i den forbistrømmende Rhin, hvis
      reene, klare, lysegrønne Glands mærkeligen skiælnes fra den
      førstes rødgule Skimmer. I det Øieblik Skibet kommer af * Den er virkelig yderst behagelig. Jeg valgte den paa min Tilbagereise.** Rhinen kommer fra de frie Alper; den er for
       største Deelen frie, den vorder det alt meere, snart skal den være det
       aldeles. den eene Flod i den anden, synker det kiendelig
      dybere; og man opdager med tvende Sandser paa eengang, hvormeget finere, klarere, og aandigere
      den sidste er end den første. Rhinen danner ved Maynens Udløb nogle
      yndige Smaaøer, som man stavrer forbi, med Hochheim, een af
      Rhinskviinens fornemste Residenzsteder, bag sig - Costheim,
      en overmaade malerisk Landsbye midt i en Skov af Frugttræer, og Gassel, en Flekke, paa høire Side - den kommende Strøm
      og dens skiønne Perspectivkyst paa venstre, og det prægtige, mangespirede
       Maynz, med den leende Favorite* ved Siden, ligefor, omringet af smilende Viinbierge. Solen var igien
      kommen frem, for at vise det hele Skuespil i al sin Pragt. Det var umaleligt
      skiønt.I Høchst havde man modtaget os med Trompeter, her bleve vi
      modtagne af Hanegal i Hanegal, som en snorrig lille Dreng paa Strandbredden saa naturligen
      frembragte, at da jeg siden hørte en virkelig Hane, troede jeg det var Drengen. Han
      udmærkede sig ved dette Talent iblandt et halvhundrede andre Purker saa
      fortrinligen, at vi to hundrede voxne Mennesker ikke saae nogen anden end ham. Ikke
      destomindre, da man havde hørt ham gale sex Gange, bekymrede man sig ikke meere om
      ham. O! Opera! o Hanegal! -Jeg fulgte med Pyrene den hele lange Broegang op til Porten, hvor vi,
      desværre og desbedre! maatte tage Afsked! "Vi samles igien paa
      Torveskibet mellem dette og Jupiter!"** sagde mit Blik - "Meener De?" sagde hendes
      Smiil. "Sikkerlig hist eller her mellem Tiden og Evigheden!" endte jeg,
      og kyste - den Lille. Vi beseglede det med et
      fælles Haandtryk.* Churfyrstens Lystslot.** Jeg har en Slags Formodning om, at Jupiter bliver vor
      næste Station. De physisk-mathematiske Grunde herfor vil man her spare mig.MaynzAdams og jeg gik op igiennem Gaderne, i bestandig Afskeedtagen med vort
      efterhaanden svindende Selskab, til Hotel de Mayence, hvor Sparzet alt for længe siden var ankommen med Vognen. Det var
      endnu midt paa Eftermiddagen; efterat have tømt en Flaske Hochheimer med usigelig Munterhed, gik vi ud sammen for at besee Staden.Vi hørte først Messe i et Par af de mangfoldige Kirker, vi kom forbi;
      i den sidste tabte vi Sparzet. Vi beundrede en Tidlang Domprovstiet,
      den smagfuldeste Bygning, vi havde seet siden Museum i Cassel; gik derfra til Jesuiter-Collegiet, hvis store prægtige Masse nu er indrettet
      til Fabrik- og Fattighuus, en saare frydelig Forvandling; og besaae Universitetet. Maynz har en overordentlig Forraad af store, stærke,
      majestætiske Bygninger; kun Skade, at de alle have saa got som ingen Plads at staae
      paa. Staden vilde, hvis Gaderne vare meget bredere og noget ligere, være een af de
      skiønneste i Europa indvendig, ligesom den er det udvendig. En vis Fasthed i
      Architecturen udmærker den fra alle de Stæder jeg har seet; og
      næst Kiøbenhavn er den hidindtil fra denne Side den anseeligste.Vi kom forbi den uhyre prægtige gothiske Domkirke ud til Voldene paa den anden
      Side af Staden, hvor vi fra Skandsen ved det stille Karthauser-Kloster nøde den
      meest glimrende Udsigt over Staden og dens syv og tyve Taarnspidser, over den forbiflydende
      Rhin, den sig deri styrtende Mayn, og det heele af fortroelige Landsbyer vrimlende Landskab
      paa begge Sider, i det yndigste Veir ved Solens Nedgang. De dybt i Baggrunden
      henbølgende Bierge gientoge i høitidsfulde Dundringer Kanonernes Torden.
      Adams forlod mig. Jeg slængte mig hen i Græsset, og saae paa Lynene og
      Krudtrøgen, og tænkte paa mine svundne Glæder - paa
      min egentlige Forfatning - med en hidtil 
      ufølt Veemod. To Elskende, som slyngede i hinandens Arme, stode og betragtede den
      skiønne Natur i sympathetisk Henrykkelse, paa en Kant af Volden, ikke langt fra
      mig, forvandlede min Veemod til Utaalmodighed. Mit Hierte brændte efter Meddelelse
      eller Tilintetgiørelse. Jeg iilte hen til en Munk, som med heldende Hoved, med
      Lidelsens egen Mine, eensom spadseerte op og ned uden for Klostermuren. Han vilde gaae bort,
      da jeg nærmede mig; men jeg standsede ham. Hans høie Alder
      indskiød mig paa engang Agtelse og Tillid. Det varte ikke længe
      før han forstod mig; Ulykkelige giøre snart Bekiendtskab. Aldrig glemmer
      jeg vor Underholdning; men fortælle den kan jeg ikke. Nok at den trøstede
      mig, og lod mig føle, at jeg langt fra ikke var den ulykkeligs te af alle Munke.Imidlertid havde jeg opholdt mig her saa længe, at det var bleven
      mørkt. Jeg travede omkring i de skumleste Gader, og ingen vidste her at sige af Hotel de Mayence. Midt i Byen mødte jeg pludselig Sparzet, som ledsagede mig tilbage til vort Herberge.Ved Bordet om Aftenen, der var endnu bedre besat end Herr Dicks i
      Frankfurt, fortalte en Advocat fra Osnabrück og Verten, Herr
       Pahl, mig utroelige Ting om en her levende Baron Tinnewald, der for sin besynderlige Smags, sin endnu besynderligere Levemaades, sin
      underlige Haves og sit forunderlige Claveers Skyld tiltrækker sig alle Reisendes
      Nysgierrighed. Han er steenrig, og har kun en gammel Tiener og en ligesaa gammel Kokkepige,
      sætter aldrig Foden uden for sit Huus, og er aldeles usynlig to Timer om Dagen. Hans
      Have forestiller hele Verden, og er inddeelt i tre Districter: det oeconomiske, det comiske,
      og det tragiske. Hans Falk beskytter alle Viinbiergene, og hans af ham selv indrettede Claveer
      efterligner alle mulige Instrumenter. Man siger at ulykkelig Kiærlighed er Skyld i
      alle disse Mirakler. Ved denne Leilighed fortalte min Sidemand om en Engellænder,
      der i Fortvivlelse over sin Elskedes Grusomhed forlod Gammel-Engelland, og i tre Aar
      giennemreiste hele Asien, uden Virkning. Da han ved sin Hiemkomst fandt hende givt, besluttede
      han aldrig meer at see Solens Lys, til hvilken Ende han bestandig blev i Sengen om Dagen i et
      aldeles tilsluttet Værelse, og først om Aftenen med Lamper lod sin Have
      illuminere,  for at ride omkring deri -
      indtil han omsider efter fire Aars saadan Levemaade døde.Improbe Amor, qvid non mortalia pectora cogis!Man fortalte Anecdoter om Feige, som vare blevne tappre - om Mandfolk, som vare
      blevne Fruentimmere, og Fruentimmere, som vare blevne Mandfolk - om Halte, som vare
      blevne Dandsere, og Dandsere som vare blevne halte - om Narre, som vare blevne
      kloge, og Viise, som vare blevne Daarer - om Prosaister, som vare blevne Poeter, og
      Poeter, som vare blevne ordentlige Mennesker af Kiærlighed.
      "Kiærlighed," sagde een i Selskabet, "er den
      egentlige Arvesynd!" - jeg rykkede mechanisk min Stol nærmere
      til min Sidemand, længere fra denne Vanhellige - "den egentlige
      Arvedyd!" sagde Adams. Striden blev heftig. Arvesynderen
      paastod, at der var ingen Arvedyd til. Adams omvendt. Begges Hoveder havde Ret*; men den eenes
      Hierte havde sikkerlig Uret - eller var der ikke. Den
      Læser, som holder med Adams, modtage her mit Haandslag - den, som slaaer
      sig til den anden, raader jeg ikke at gaae videre i denne Labyrint; thi han famler om uden
      Traad, og støder sig alle Øieblikke Albuerne, om ikke Ansigtet fordærvet.* Det er maaskee et Spørsmaal. Forstaaes ved Arvesynd oprindelig Synd, et Noget i den menneskelige Natur, som bestandig
      opsætter sig imod den moralske Lov, kan den vel ligesaa lidt nægtes som
      den menneskelige Natur selv. Vi arve upaatvivlelig en Evne (maaske endog et Hang) til at
      synde.CosthimeIDomkirkenTak skee dig, hellige Jacobus - eller egentlig dig, endnu
       hellige Pantaleon! I Dag har jeg nydt en Dag - en Maaned
       - et heek Aar!Du, Helgenes Helgen, catholske Kierligheds Gud! førte Costheims
       sødtsmilede Gudinde hid paa sin Svømmevogn over den syngende
       Rhinstrøm til Mayences nympherige Kyst.
       Letføddede Piger modtoge hende, da hun steg af Barken, som Chariterne fordum
       modtoge Venus, da hun i sin Muskelbaad svømmede op paa det
       jublende Cyprus. -"Ave Maria! Ave Maria! Ave Maria!" "Mari'ave! Mari'ave!
       Mari'ave! Ding - dang - Me! sime! issime! tissime! ictissime! dictissime!
       edictissimel nedictissime! enedictissime! Ding - dang - dang -
        On! eon! leon, aleon! taleon! antaleon! Benedictusime Pantaleon ora pro
        nobis! - o! sancta Trinitas ora pro nobis!
       Amen!"Saa - eller saa omtrent klang det i det hvælvede Chor mellem de
       himmelopstræbende Piller. Orgelet bruuste deri med en Lyd, som Lyden af mange
       Vande. Men hvad var denne Concert for Øret imod Concerten for Øiet.
       -De Evangelisk Lutherske forfatte de skiønneste Bøger; men de Romersk-Catholske derimod forfatte de skiønneste
        Døttre.Og hvad er al Verdens Dusdezer, Octaver, Qvarter, Folianter mod Eder, Naturens yndigste
       Skabninger? sagde jeg - og blev ved at stirre paa den nydelige Fod, som pippede
       frem under Bønnebænken, meer og meer beskuelig, jo andægtigere
       Stillingen blev, hvori dens Eierinde knælede. Jeg knælede lige over for
       hende. Hvad ere alle Jordens Kunster og Videnskaber mod Eders Tryllerier? blev jeg ved
       - mens mit Øie hoppede fra Fodtippen over Rosenkrandsen paa hendes
       spæde, runde, hvide Fingre til Blomsterkosten paa hendes bølgende Bryst,
       hvor det  blendet af Glands og beruset af Ynde
       boltrede ned igien igiennem alle disse Fortryllelser til Foden - Hvad ere alle
       Leipzigske, Jenaiske, og selv Gøttingske Lærestoles Regler og
       Forskrivter imod Eders aandtændende, siælevækkende Blikke?
       Hendes Øine mødte mine i dette Øieblik, og foere som trufne
       af Lynet tilbage, blufærdigen neddalende paa de lykkeligere Perler - de
       blinde Øine - i Rosenkrandsen... "Ja!"
       brød jeg jeg ud, og foer med Hovedet fremad i min Heftighed, som om jeg gamsede
       efter Munkens Velsignelse, "hvad ere alle Jordens Studeringer, al den
       Lærdom, som forfuulner i skimlede Dynger paa den under Tyngden bugnende Klode, imod
       Eders - Smile? Mon alt det, som er alphabeert, construeert,
       defineert, experimenteert, philosopheert, qvintessentieert, repeteert, recenseert, titleert,
       volumineert, Xeert, Ypsileert, Zetteert, etcetereert i den hele lærde Verden, fra
       dens Skabelse og Syndflod indtil nu - mon noget af alt dette, eller det alt
       tilhobe, har givet een eeneste Siælløs Siæl? een eeneste Kropløs Legeme?"...Saa høit var jeg kommen i min Enthusiasmus - da jeg, ved at slaae
       Øinene op (thi ved den næstsidste Periode vare de faldne sammen)
       mærkede, at Traaden var slappet, som holdt min Phantasies flyvende Drage i
       Svæv. Den skiønne Andægtige over for mig var forsvunden. Det
       gik mig som Papiirdragen ved saadan Leilighed, jeg tumlede dybere og dybere ned -
       af Ætheren - giennem Luften - og endelig til Jorden.Alle i Domkirken bade med ubeskrivelig Andagt paa Latin til den store Pantaleon. Det blotte Navn opvækker en Slags Rørelse, Andagt og
       Tillid. Jeg bad med; men paa Dansk - naar man ikke er reent catholsk, beder man
       gemeenlig i sit Modersmaal - "Hellige, fuldkommen uskyldige Pantaleon!
       (Det var i høieste Grad mit uskrømtede Alvor; thi jeg troer, at han
       aldrig har været til) Du! som bragte mig denne Yndige hid, bring mig hende snart
       tilbage! Led mine Fødder i hendes Fied!* Kun een eeneste Gang endnu lad mig see
       hende!"Jeg veed ikke hvoraf det kom; men jeg havde virkelig (uagtet jeg, som sagt, bad paa Dansk,
       og den kiære Helgen sandsynligviis* Egentlig, naar man seer sig til, bede vi oftere Induca nos in tentationem!
       end: Ne nos inducas in tentationem!aldrig forstod et Ord af dette Sprog) en Slags Tillid til denne Bøns
       Bønhørelse. Om det var min Iver i Catholicismen - nye Knive
       skiære altid best - eller en hemmelig Følelse af Billighed
       - Jeg havde virkelig vel fortient det af den gode Herr Pantaleon. Den hele
       Formiddag, fra Solens Opgang - og Solen, vel at mærke, staaer meget
       tidlig op i Maynz den sex og tyvende Julii - havde jeg opofret ham og hans
       Dyrkelse.Jeg havde tre Sorter Helgene at vælge iblandt: Ham
       - den hellige Jacobus - og Brødrene af Jomfrue Marias ubesmittede Svangerskabs fem Vunder* der alle tre i Dag inviteerte Syndere a priori og
        a posteriori. Syndere, som havde syndet, syndede, eller synde vilde,
       Syndere kort sagt af alle Arter, under alle Benævnelser, være sig af hvad
       syndefuld Natur de være vilde, in præterito, in
        flagranti, & in futuro - forudsat, som forstaaer sig selv, at de kun
       vare sande troende Syndere - til andægtigt Messe-Taffel, hvor man for
       billig Priis, det er at sige, for en Snees Korselser, ligesaa mange
       Knæbøielser, et halvt Dosin Vievandsstænkninger, lidt
       Mundmumien og megen Gaben, opvartede med saa megen fuldkommen Aflad,
       som behøvedes, for at synde paa nye Aftenen derpaa med den reeneste Samvittighed.
       Alle Troende i Maynz stimlede sammen paa denne artige Indbydelse, Somme besluttede at gaae
       til Jacobus, andre foredrog Brødrene, endnu andre Pantaleon. Jeg gav den sidste
       Fortrinnet for hans blotte Navns Skyld - en saa meget desto tilregneligere
       Fortieneste - og opofrede til hans Ære ikke allene Rousseaus Navn; men og alle den hellige Jomfrue Marias vidunderlige
        Vunder, saa aldeles, som om disses Aflad kun havde været Smuler der fulde af
       hans Bord. Jeg forsikkrer helligen, at den Betragtning: Hos ham vil du finde det
       største Fruentimmerselskab; thi hvilken yndig Piges Hierte maae ikke allerede
       banke ved Navnet Pantaleon? Alexander selv klinger seigt og
       kraftløst derimod! ikke faldt mig ind, før siden efter? Begeistret af
       hans uegennyttige Tilbedelse drev jeg det til en slig Fuldkommenhed i det Catholske (og dette
       Studium er saa indviklet, at det endog er bleven til et Ordsprog** at ingen af alle de
       Tusinde, * Ordret oversat efter Aflads-Placaten.** Vi Danske sige om hvad vi ikke kunne hitte Rede i eller finde ud af, at
         det er, som det var catholsk. som fra Moders Liv af havde studeert det, tvivlede
       paa min Rettroenhed.Jeg gik med Processionen af den eene Kirke i den anden, af det eene Kloster i det andet,
       med Hatten i Haanden, endog naar det regnede, syngende høit og mumlende sagte; og
       det tør jeg vel paastaae, at ingen i den hele Skare mindre forstod hvad de sang og
       mumlede end jeg - naar jeg undtager en tyk, umaadelig feed, koedumtstirrende,
       altsaa og umaadelig hellig Munk, der lod til, at have drevet det til den alleryderste Grad af
       Misforstaaelse. Paa det hele Optog giennem alle Gaderne, i alle Kirkerne gik ikke een eeneste
        Rosalia, Clara, Clelia eller Cicilia min
       andægtige Opmærksomhed forbi - indtil jeg endelig
       træt og aandeløs kom ind i den store Domkirke,
       mellem hvis Marmorer og sex og tyve Altere min Andagt fik sit sidste stærkeste
       electriske Stød ved Synet af den maanskinklædte Costhime, der imellem tre Gratier knælede over for mig.Hvilken Vrimmel af Sole, Maaner, Nympher, Halv- og Heel- og Huld-Gudinder i dette paa
       Jorden nedflyttede Olymp!Olymp? - nei det, og Gulistan, og
         Gimle,Valhalla, Paradiis, Elysium;Kronions, Odins, Mahoms, Allahs HimleVar samled' alle i salig Sum!Hist en Valkyrie! - her en Charite!
         -En Nymphe her! - en Houris hist!
        -Og mellem alle disse, først og sidst:Costhime-Venus-Aphrodite!Jeg gik hen i en Bedestoel, og kastede mig paa Knæe mellem en Nonne og en anden
       ung Dame - lige over for hende. Her sad jeg i to Timer, og hørte med
       himmelsk Taalmodighed paa den yderst monotoniske Messe af et Par Dosin Munke, den evige
       Snaksang, Klingklang og Dingdang i Choret, korsende mig hvergang Pateren knælede og
       Smaadrengen ringlede - bestandig stirrende paa hende. Den unge Dame paa min
       høire Side fordrev Tiden med over tredsindstive Gange i sin lille
       Bønnebog at giennemlæse Følelserne over Marias ubesmittede
       Svangerskab paa een Side. Naar hun havde læst den til Ende, begyndte hun  for fra igien. Det var og, troer jeg, det moersomste
       Stykke i hele Bogen.Paa begge Sider af min Heltinde over for sadde to andre unge Damer, med Rosenkrandse, af
       hvilke den ene uophørlig bad, og den anden uophørlig loe. De vare begge
       smukke - den ene, som Lais; den anden som Maria Magdalena. En tredie sad bag hende, og syntes at holde Middelveien. Det var en
       ægte Raphaels Truppe. Ogsaa svæver den forsvundet endnu for mit
       Øie, kun med mattere Colorit. - Paa GadenDa hun var borte, havde jeg intet meer i Kirken at giøre; thi jeg havde alt
       beseet alle dens prægtige Monumenter og Altere - De andre Fruentimmere
        sluktes i egentligste Forstand, da Costhime
       gik ud - og hvad Tienesten angik, da var mit Andagtsuhr ved hendes pludselige
       Bortgang aldeles gaaet i Staae. -Hendes Blik var den Nøgel, som eene kunde trække det op igien. Jeg gik
       altsaa ud af Domkirken, for at oplede hende. Adams fulgte mig."Costhime! - Costhime! - Costhime!" Saa
       lød mine hemmelige Suk - jeg fordrede hende tilbage af
       Hvælvingerne, af Tempelbuerne, af de trange Gader - nær var det
       gaaet over til et lydeligt Raab. Omsonst! Da jeg efter en møysom Leden ingensteds
       fandt hende, fortvivlede jeg halv over nogensinde meere at faae hende at see - og
       besluttede med Adams at gaae hen til den nye St.
        Ignatius. Paa Veien kom vi igiennem en anden Kirke - jeg troer Marias. Iblandt dens mangfoldige Sculpturarbeider bemærkede jeg
       eet i en mørk afsides Krog, som jeg for den beskeedne Pladses Skyld, hvorpaa det
       var anbragt, opholdt mig noget længer ved. Det forestillede Judæ Konge-Træc, temmelig stort, med uendelig Flid udhugget i
       Steen. Neden under laae den salige Herr Jesse med et
       ærværdigt Ansigt, slumrende paa en Løibænk, og
       gribende med den ene Haand om en temmelig tyk Stamme, som voxte ud af hans Bryst, og
       skiød sig i lige Linie mellem adskillige Grene op til Toppen hvor den blev til en
       ret artig Jomfrue Maria med det lille Barn
       Jesus paa sit Skiød. Grenene, som 
       gik ud fra Stammen nær ved Roden, gave sig i Enden ud til ligesaa mange Been- og
       Laarløse Konger, af hvilke Kong Achab havde det
       fortreffeligste Hoved, man kan forestille sig, og Kong Salomon derimod
       et saa charakterløst, dumt og forvrænget Ansigt, at man havde
       Møie med at betragte det, uden at fristes til en høi Grad af Cimen læses majestatis.*Vi fandt ikke strax Ignatiustemplet - det er overalt meget vanskeligt, at hitte
       ud af de trange krumme Maynziske Stræder - men i Kanten af Byen, i en
       noget lysere Gade, som lovede os, snart at komme paa rette Spor, opdagede jeg pludselig noget
       borte - O Under! o Henrykkelse! - min bortflygtede Gudinde -"Hun fløi med lette Fied paa de blomstrende Steene"Jeg siger blomstrende Steene, fordi Steenene virkelig blomstrede
       under hendes Fødder, ved det at hun tabte sin Blomsterkost. I det hun bukkede sig
       for at tage den op igien, vilde den gunstige Pantaleon, at en Ring, en Naal, eller en
       Armbaandshægte hæftede sig i den underste Søm af den flagrende
       Skye, hun var svøbt i, saa at Haanden, i det hun løftede Blomsterne op
       fra Jorden, tog saa meget af Skyen med, som behøvedes, for at vise mit rusende
       Blik den nydeligste Fod indtil en Haandfavn fra Knæet -Der stod jeg - som Anton Walls Prinds ved Synet af den sit
       Strømpebaand løsende Julie! - heed,
       kold, zittrende, uden Bevægelse - uden Besindelse. I min hele Levetid har
       jeg aldrig staaet saaledes - et Under var det, at jeg ikke faldt -Saa standser, mens din Søn med Koggret jager,O Cypria! dit SmilEn Flygtlings Iil -* Kunstnerne risqvere saaledes ofte et qvi pro qvo, naar de vælge
       Fremstillinger af Arimans og Oromasdes Riger.
       Ariman vinder fast altid; thi Oromasdes er alt for usandselig. Trækkene af den
       første ere stærkere end Trækkene af den anden; thi i disse ere
       Lidenskaberne (det egentlige æsthetiske) borte. Klopstocks Diævle ere ulige bedre lykkedes end hans Engle. Det
       poetiske Helvede er langt interessantere end det poetiske Himmerig.Han skuer, staaer - ham Jægeren opdager,Og sigter i en Hast -Den arme staaer saa fast,Fortryllet i sin Skuen,At saae han end den Sigtende med Buen,Løb han dog eiFør saaret, truffet, og for seent sin Vei.Hvilken Fod! hvilken Talisman! hvilken Trolddom! Jeg veed ikke hvad jeg tænkte;
       men det følte jeg, at min catholske Andagt ved dette skiønne Syn blev
       fuldkommen optrukket, saa at den nu meget got kunde gaae igien i fire og tive Timer. Jeg fik
       ikke engang Tid til mit ved slige Leiligheder sædvanlige Suk: Hvi
        er det ikke Originalen? - end sige, til at takke, som alligevel billigt var,
       den gunstige Pantaleon. Alt hvad jeg kunde, var at blive staaende,
       indtil hun kom mig nærmere med to andre Damer, som jeg først nu til min
       Fortvivlelse bemærkede. Jeg stod i en Port, som hun lod til at ville gaae igiennem.
       Hun nærmede sig - min hele Raadfatning forlod mig - hun gik mig
       forbi - jeg saae hende, som man seer et Stierneskud, uden at see mig til
       - borte var hun - og jeg fandt ingen Maade muelig at forfølge
       Eventyret paa. Tungt var det imidlertid, at det nu skulde have Ende. Jeg var yderlig
       tyndklædt, og allerede lidt giennemvaad. Adams vidste ingen
       Redning. Hun dreiede om paa venstre Haand, dandsende under sin lyserøde
       Silkeskiærm i Regnen, som Solen under sit Morgenteppe mens hele den
       øvrige Himmel er betrukken med Skyer. Hun forsvandt endelig aldeles anden
      Gang. Paa FlydebroenDet er mig een af mange Tilfælde i mit korte Liv bestyrket Erfaring, at Lykken i
       smaae - jeg veed ikke hvordan jeg skal kalde dem, pathetiske, eller egentlig sympathetiske Forfatninger er mig ligesaa mild, som den i store, om man
       vil, politiske Omstændigheder er mig ugunstig. Jeg faaer
       sikkerlig en Kone - uagtet det i øvrigt
       forekommer mig som den usandsynligste af alle 
       Umueligheder - før jeg faaer et Embed; og en Søn, før... "jeg faaer en Kone?" smidsker een af mine Læsere - Nei!
       min Herre! der traf De kun Dem selv!... før jeg faaer et Huus - og en Gravskrivt maaskee før jeg
       faaer noget af det altsammen. Om det kommer deraf, at jeg er snarere lille end stor, mere pathetisk end politisk - veed jeg ikke. Der kunde skrives en ypperlig Afhandling herover.
       Alting i Verden hænger af Attraction og 
        Repulsion - af Homogeneiteter og Heterogeneiteter. Det er Skade, at disse Benævnelser klinge saa paryk- og
       boglærde, at man ligesaa lidt kan anbringe dem i de bedste Skrivter, som i de beste
       Selskaber, det er at sige: dem, som Fruentimmere kunne besøge. Min Afhandling
       gaaer derved overstyr; thi jeg kan umuelig skrive den, uden at betiene mig af disse
       lærde Hovednøgler - og jeg kan ikke rasle det mindste med
       samme, uden at afskrække netop dem, for hvilke jeg egentlig vilde skrive.Altsaa - tilbage igien til min Lykke, uden at undersøge
       nøiere dens Hvorfor og Derfor. Ved at gaae videre frem med Adams - som Eventyret begyndte at interessere - for at finde
       Ignatiuskirken, ærgerlig og halvtungsindig over det afbrudte, det ufuldendte, det
       hensigtsløse i en saa skiønt begyndt Tildragelse - saae jeg
       tredie Gang den Skiønne dandse forbi Enden af en Tvergade ned mod Broen. Jeg kunde
       ikke bare mig længer. Jeg holdt det for et Vink af Skiæbnen, eller den
       omtalte Helgen, til at vove alt, for at løse Knuden i Dramet, og, om mueligt,
       komme til en egentlig Catastroph, uden hvilken intet Eventyr er et fuldstændigt
       Eventyr. Jeg sagde Farvel til Adams, som gik tilbage, sprang ned
       igiennem Tvergaden, naaede de tre Fruentimmere - og lod, som jeg spadseerte, uagtet
       det skylregnede.De gik alle ned til Rhinen, hvori der ved Enden af et langt og bredt af
       svømmende Planker sammensat Flaad laae en lille Sluppe med en eeneste Sluproer i.
       Jeg fulgte dem til Bredden. Den ene af den Skiønnes Ledsagerinder, en net og let
       lille Glut, hoppede lykkelig over; den anden, en gammel Tante eller ung Oldemoder, lod sig
       understøtte af Roersmanden, og - faldt paa de runde, vaklende, under
       hvert Trin synkende Planker saa jammerligen, at hun med stor Nød blev reist igien,
       temmelig vaad af Plumpet i Floden. Min Cypris var nu tilbage med sin
       Blomsterkost, smilende over Oldemoders løierlige Vanheld - (jeg  troer, det er almindeligt i den menneskelige Natur at
       smile ved ethvert Fald, hvorved for Resten ingen Skade skeer) - og dog, som det
       lod, lidt frygtsom for en lige Skiæbne. Hvad var naturligere, end at jeg greb denne
       himmelfaldne Leilighed, for at tilbyde hende min Arm og min Understøttelse. Hun
       modtog mit Tilbud strax, med den uskyldigste Utvungenhed, og takkede mig paa fransk i de
       meest smigrende Udtryk, for min Tienstfærdighed... "Jeg havde alt
       længe frygtet denne Vanskelighed" sagde jeg - "Men
       i denne Regn", sagde hun... "I dette Solskin" -
       afbrød jeg, og saae hende i de smilende Øine - "De
       er alt for artig!" sagde hun venligen, og gav mig sin Arm -
       "Alt for lykkelig!" raabte jeg, og trykte den til min høire
       Side, ærgerlig over, at Hiertet sad i den venstre. Vi gik saare langsomt, for ikke
       at falde. Broen var over et halvhundrede Planker. Paa den hele Promenade var det
       nødvendigt, for ikke at tabe Ligevægten, at hun ret tæt maatte
       læne sig op til mig - ved hvert Skridt, ved hvert Trin paa
       næste Planke voxte denne Nødvendighed saa stærkt, at vi paa
       den tredivte til fyrretivende taus bleve eenige om, til desto større Sikkerhed
       aldeles at sammenslynge os - saaledes, at jeg tilsidst halv bar hende i mine Arme
       ombord paa Sluppen. Hvilken Xiærlighed! hvilket Ægteskab! hvor kort; men
       og hvor saligt! Hver Planke, hvert Trin var en Maaned - alle tilsammen, som det
       længste Liv ved Enden, et Øieblik! Endnu holdt
       jeg hende i mine Arme - Oldemoder har udentvivl giort underlige Miner; men vi saae
       det ikke - "Har De langt at seile i denne Regn?" -
       "Jeg boer i Costheim" sagde hun, og pegede
       derhen -"Lyksalige Costheim!" - Hun fornyede sin
       Taksigelse... Et O! døde paa mine Læber. Hun satte sig paa Kanten af det
       bageste Sæde i Sluppen, som om hun vilde sige: Her er Plads for een endnu
       - "Gud velsigne dig!" stammede jeg... og Sluppen gleed fra
       Broen.Sluppen gleed fra Broen - og jeg blev staaeude. Jeg begriber i dette
       Øieblik ikke, hvi jeg ei gik med.* Costheim var ikke
       nær saa langt af min Vei, som Brüssel. Min Stilling
       var til at male. I skyllende Regn yderst ude paa Plankerne i Rhinen, med Øiet
       heftet paa en bortglidende Baad, med Hovedet for over, som * Paa Bredden af
        Thunersøen begreb jeg det. een, der er i Begreb med at giøre det
       sidste Spring, med Armen i favnende Krumming, som om Juno pludselig
       var bleven til en Skye deri - Havde Chodowiecki seet mig i
       denne Stilling, var jeg evig bleven saaledes staaende.Nu først følte jeg mig vaad, og frøs - Feberen
       vexlede.Ak! min Fryd forlod mig med min Pige!Eene stod jeg arme der igien -Bring, Pantaleon! o bring en LigeSnart tilbage til din Ven! IgnatiuskirkenDa Sluppen var kommen saa langt fra Landet, at Hendes Blik ikke mere
       kunde naae mig, gad jeg ikke staaet længer paa den vaklende Broe og see hen i bare
       Vand; thi formedelst Regnen var intet andet at see i den Stilling jeg stod i. Herlige Rhin! tilgiv mig at jeg et Øieblik kaldte dig Styx, og vendte dig Ryggen, som om du krøb imellem Polen og det store Tartarie, hvor -"Qvindevold i Taage jupiterer -"*Jeg gik op igien igiennem de mig ikke længer saa interessante Gader til Ignatiuskirken, som jeg endelig fandt, skiult paa en uanseelig Plads
       mellem adskillige vanhellige Bygninger. Her takkede jeg først den hellige Pantaleon for alle sine mod mig i Dag udviste Barmhiertigheder
       - og føiede til denne min Taksigelse det Ønske, at
       - siden han dog var saadan en Hexemester i Hiertets
       Forvildelser, og lod til at have saa megen Medlidenhed med dem, der omfamle i
       Kiærligheds Labyrint - han dog vilde være mig behielpelig i det
       Større, som han havde været det i det Mindre, i mine virkelige, som i mine drømte Længsler!Kirken var indrettet til en saadan Bøn - og jeg var fuldkommen stemt
       til at see og nyde dens Skiønhed. Det er ikke blot den skiønneste Kirke
       i Maynz; men den skiønneste, jeg hidtil * "Nebulae,
        malaque Juppiter urget." Hor. har seet. Det Heele er i den reeneste, simpleste
       Smag, frit, uden Overladning, uden dette Krimskrams af Billeder, Zirater og Snirkeler, som
       giøre de fleeste Kirker saa smagløse. De sparsomt anbragte Sculpturer
       ypperlige. Platfonden, som forestiller iblandt andet Daniel i
        Løvekulen, meget deilig. Choret med Alteret, under en Kuppel, der hviler paa
       fire skiønne corinthiske Marmorstøtter, er det skiønneste
       Apollo-Tempel, man kan forestille sig. Bag Colonnerne giør en skiøn
       Gruppe i Englebe-krandsede Skyer paa den skuffende lyseblaae Himmel, i det den jager hele
       Templet frem, som om man langt bag ved samme saae ud i den frie Luft, den yndigste Virkning.
       Orgelet stemte til det øvrige, det tonte allerede for Synet. Lyst og klart var det
       overalt, som om en Guddom var nærværende.Det var got, at min Fortvivlelse fandt Tilflugt i denne Kirke. Dens skiønne
       Deles Symmetrie bragte mine Livsaander igien i Rolighed. Levende Ynde vækker
       Lidenskaberne; livløs Skiønhed dysser dem igien i Søvn. Skiønhed og Roe ere hinanden saa
       nær, som Lys og Varme; Orden er deres Ild. Det er umueligt
       at fortvivle efter Regler. Og midt i Orden, omgivet af rigtige
       Forhold, forvandles Gemyttets Brøk lidt efter lidt til hele Tal, i det mindste til Decimal
       Brøk. Som de fraadende Bølgetoppe fladnes under Olien* saa
       lægge sig de brusende Sindsbevægelser i Skiønheds Lye. Jeg
       samlede her igien de adspredte Tanker, dempede de heftige Følelser, Forstanden kom
       tilbage, og Styx blev Rhin igien. Det var en
       egentlig Opbyggelse.Udvendig er Kirken endnu ikke ganske færdig. - Den fuldendte Portal var
       dens Indvendige værd. Jeg forlod den med megen Høiagtelse for
       Bygmesteren; og beklagede kun, at den ingen Plads havde. PaafuglenJeg samledes med Adams og Sparzet om Aftenen
       ved Table d'hôte. Selskabet var yderst interessant
       - Verten, Herr Pahl, en særdeles godlidende
       Bacchus. Med Glæde erfarede jeg, at Geheimeraad * En hollandsk
        Sydfarer (har jeg læst et Steds) udkastede i Storm endeel Olie, og
        Brændingen, som hindrede hans Landgang, lagde sig.Forster, som Jacobi havde givet mig et Brev
       til, og som man paa Torveskibet havde sagt bortreist, var kommen tilbage. Man seer dog gierne
       en Mand der har reist rundt om Jorden - en levende Maane. Jacobi og andre havde desuden fortalt mig saa meget skiønt om ham, at jeg
       gierne havde seet ham, var han og uophørlig bleven siddende ved sin Pult.Jeg havde ikke lidet forkiølt mig paa mine mange Pillegrims-vandringer.
       "Har de ingen Costheimer, Herr Vert?"
       - "Hochheimerl vil De sige"
       - "Nei! Costheimer, ægte virkelig Costheimer?" - "Hvorfor ikke? jeg har
       alle muelige Rhinskviine." Kellneren kom strax med en
       Flaske. Aldrig havde jeg smagt en Viin, som denne. Costhimes Skaal!
        Pantaleons Skaal! Rhinens Skaal! og atter Costhimes Skaal! "Hun var altsaa fra Costheim?"
       spurgte Adams, "kommer du maaskee derfra?" -
       "Ak!", svarte jeg! "paa Rhinbroen stod: NON PLUS
       ULTRA." - Han forstod mig. Vi klinkede."Det er sandt!" sagde een i Selskabet - fra Berlin
       - "man lever dog ingensteds paa Jorden bedre end her i Maynz! Man har
       alle Livets Fornødenheder i Overflod, ypperlige Frugter, den
       fortræffeligste Viin, de deiligste Egne, den skiønneste Flod i Europa
       til at seile videre paa, smukke Piger, en Vert som Herr Pahl, Aflad saa meget man
       behøver, og kort sagt, alt hvad man vil ønske sig." Vi
       istemte alle hans Lovtale: "Mayences Skaal!""Tilforladelig! det er, som om Rhinen bragte Sydens Liv og alle Sydens
       Fortryllelser med sig, og paa eengang stod stille her, for at dele dem med Maynen"
       sagde jeg."Skade!" sagde en indfød Maynzer, at den virkelig staaer
       stille; at Handelen ikke bedre holder den i Gang. Maynz kunde være den meest
       blomstrende Handelstad i Tydskland, hvis Regieringen..."Ak! lad os ikke tale om Regieringen!" afbrød en anden."Frihedens Skaal!" raabte Adams. Man klinkede."Rettere sagt: hvis Catholicismen... begyndte en fierde,
       for at fortsætte Maynzerens Betragtning."Ak!" raabte jeg. "Catholicismen
       har og sin skiønne Side! I visse Maader ere vi alle catholske, jeg for min Part,
       saa længe den bliver i Chorene"..."Den gaaer videre!" meldte en femte: Et Selskab af adskillige  Familier fra Geneve vilde for
       nogen Tid siden nedlade sig her, for at bringe Industrien op og Handelen i Gang; de forlangte
       kun, som billigt var, deres egen Kirke, men det blev dem allerchristeligst afslaaet, og
       Projectet gik overstyr. Nei! man er intolerant her i Grunden.""Det er bedrøvelig", sagde vi, " Tolerance er allerede slem nok! - Men lad os ikke see paa
       Paafuglens Been; den har saa deilige Fiære! Med Tiden faaer den vel og andre
       Fødder at gaae paa? Lad os nyde det Gode vi har! Paafuglens
        Skaal!""Apropos, da vi taler om Paafugle", meldte en lille buttet Pfalzer - "Jeg gad vist hvorledes det i dette
       Øieblik seer ud i Frankerig"..."De forvexler Paafugle med Papegoyer!"
       indfaldt een, som gierne vilde være vittig, koste hvad det koste vilde -
       (Ingen klappede.)... "Som det kan gaae i en Revolution, svarte en
       fornuftig Mand: afskyeligt og yderst
        beundringsværdigt! Fælt, for saa vidt den uoplyste og
       fordærvede Pøbel, den natligste Deel af Nationen er løsladt
       - og herligt, for saa vidt enkelte Personers fortrinlige Kræfter
       pludselig ere blevne electriseerte til brændende Lys for Fædrelandet og
       Verden.""Hvad Enden vil blive paa alt dette?" - Saa mange Meeninger
       herom som Physiognomier!Vi underholdt os om de sidste Optrin: Neckers Tilbagekaldelse
       - de fire hundrede Tusindes Vive la liberté! vive la
        Nation! - Kongens Broders, og adskillige andre Tyrannisters Flugt -
       og især den nys ankomne gyselige Beretning om det opbragte Folks Rasen imod
       Kornpugerne* trøstende os med, at Mænd, som Necker, Bailly, Lally
       Tollendal, la Fayette, Pethion, Bispen af Autun, o. d. l. lyste for den vildfarende
       Mængde i dette Mørke - Vi klinkede til seent ud paa Aftenen.* Foulon og Berthier. SerenadenJeg gik i Seng, som om ikke Søvnen selv, men hans Broder ventede mig. Saa mange
       Følelser, saa mange Phantasier, saa mange Ideer havde strømmet igiennem
       mit Hierte og Hoved i de sidste atten Timer, at jeg syntes at have lagt et heelt Liv tilbage
       i denne Dag. En Galleyslave kan ingensinde have lagt sig mattere til Hvile. Med alt det havde
       mit Hoved neppe naaet Puden, før jeg maatte op igien.En Allarm paa Gaden, som om man bestormede Huuset, forstyrrede vor Roe. En Ambassadeur, jeg
       veed ikke hvem, havde i Sinde at myrde sin Kudsk, der af alle Kræfter satte sig
       imod dette Foretagende. Ved denne Leilighed kom endeel af de tilsammenstimlede ligeledes
       hinanden i Haarene. Tummelen tog Overhaand. Langt om længe blev det stille igien.
       En Musik begyndte. Vi lode Kellneren opkalde for at oplyse os om, hvad alle disse Optog vilde
       sige. Han gav os al den Underretning om Slagsmaalet, vi ønskede - og
       hvad Instrumental-Musiken angik, da opførtes den, sagde han, til vor Naboerskes
       Ære, et ungt Fruentimmer af ualmindelig Skiønhed. En Serenade altsaa? - Netop! en Serenade! - Nu
       var det mig reent umueligt at sove - Jeg havde saa tit, saa længe
       ønsket at høre en Serenade! Hvad er skiønnere, naturligere,
       eventyrligere, meere fortryllende end en Serenade? Hvorledes kan Kiærlighed yttre
       sig passeligere? hvorledes kan Musik anbringes bedre? Seline stod
       atter for mig i Costhimes Dragt. Jeg slog en Overkiol om mig, aabnede
       Vindvet, og skrev i Klangen:Lyt, Elskede! lyt!Hør, Kiærlighed kalderDen blomstrende Alder!Før Bladene visne, før Sneen den falder,Lyt! lyt!Kom, Elskede! kom!Kast om dig din Kaabe!Hør Kiærlighed raabe:Naar lønnes min Troskab? hvor snart tør jeg haabe?Kom! kom!Luk Vindvet lidt op!Skue ned paa den bange,Hvis bævende SangeSaa bønligen nynned' alt hundrede Gange!Luk op!O salige Nu!See! Stiernerne svindeO elskte Veninde!O bliv! lad din aabnede Himmel ei svindeEndnu!Blik ned! det er mig!Jeg elsker! jeg elsker!Jeg elsker! jeg elsker!Jeg elsker! jeg elsker! jeg elsker! jeg elskerKun dig!Luk Vindvet igien!Forkiøle dig ikke!Kun nok et Par Blikke!Hav Tak da, du Søde! - glem ikke! glem ikkeDin Ven!Nok eengang! Farvel!Blik til mig i Drømme,Som Kiærlighed sømme!Sov sødelig sagte! drøm salige Drømme!Sov vel! Tilbageblik paa det forrigeSkulde jeg slette det altsammen ud igien? - Leve vi ikke i en alt for fornuftig,
       sindig og alvorlig Tid, til at opholde hinanden med spøgfulde Smaating?
       - Hvad er det andet i Grunden end blot Spilleværk, hvad jeg nylig har
       sammenskrevet under  Rubriken Maynz? - Har man ikke alt meer end Læsebøger nok for Børn, om hvis naive Forfattere Fader
        Gleim saa naivt siger:"For Glutter skrive vi; og skrive ret som Glutter?"*Jeg veed for det første intet andet at svare herpaa end følgende:"Ingen kan giøre sig en Alen høiere end han er!""Hver Fugl synger med sit Næb!""Den, som til Siællandsfar er skabt, blir
       aldrig Jyde!""Een brøler, som en Tyr, een bræger, som et Faar."Een skabt er til Paryk, og een til eget Haar."Og altsaa - i Følge den hellige Regel: Skoemager,
        bliv ved din Læst! - det jeg skrev, det skrev jeg.Imidlertid torde de foregaaende lave, kortnæbbede, egethaarige, barnagtige, Siællandsjar-Kapitler være saa langt fra de sletteste
       i min Labyrintbeskrivelse, at de maaskee snarere, naar man ret seer sig til - just
       af den Aarsag, at jeg deri saa strængeligen har holdt mig til min Læst
       - ere de beste. Lad os et Par Øieblikke alvorligen undersøge Sagen.Det kommer an paa, om jeg virkelig i de omtvistede Stykker har ført mine
       Læsere omkring i Maynz, eller med andre Ord, om der virkelig
       er noget Maynziskt i dem, og saa meget, som jeg
       var istand til at give. Den tildeels stiltiende, tildeels offentlige Contract, jeg har
       sluttet med Læseren, fordrer hverken meer eller mindre end dette.Nu havde jeg rigtig nok bogstaveligere og haandgribeligere kunnet rede mig ud af Sagen, ved at tælle og udmaale de adelige Palladser, de tolv Kirker, de ti Klostere, og de tredive tusinde Indbyggere,
       hvoriblandt der ere sex hundrede Geistlige - ved at angive
       de store Fæstningsværkers
       nærværende Tilstand, og Antallet og Ælden af de Skrog, paa
       hvilke den lange Broe over Rhinen til Cassel ligger - ved at forklare hvad et Vicedom eller Viztum, et Kellerie,
       Capitular- og Vicellar- Poster ere og indbringe - ved
       at undersøge Churfyrstbispens Erzcancellariske Indflydelse,* Eller vil man ikke spørge med een af vore vittigste Skribentere:
        naar vil Forfatteren af Ungdomsarbeiderne engang høre op at være ung? og blande mig i Striden: om Maynz tilforn har været en frie Rigsstad eller ikke?
       (Enten den har været det eller ikke, burde den være det i mine Tanker)
       kort sagt - ved at beskrive eller blot udskrive, hvad man kan læse i
       mangfoldige andre Bøger, der grundigen handle herom. Men naar jeg nu endelig havde
       bragt dette alvorlige Arbeid til Ende (Compileren er ikke
       nær saa stort et Hexerie, som de Herrer Compilatorer ville indbilde os) havde jeg
       da virkelig opfyldt min egentlige Contrakt? havde jeg viist mine Læsere andet af
       Maynz, end hvad andre enten have viist, eller kunde viise dem? Desuden, har ikke enhver Stad
       i Europa Palladser, Kirker, Indbyggere, o. s. v.?Derimod - du, som har Øie for meere end Bogstaver; du, som kan gribe
       med meer end Hænderne! troe mig paa mit Ord: du har været med mig i Maynz!Ikke, som om heri var ringeste Værdskyld paa min Side. Reisende af dette Slags
       have ingen egen Fortieneste. Alting tilhører Naturen i, under, over, rundt om
       Sommerfuglen. Den er som den er, og Symbolet paa Opstandelsen kan ikke
       tilregnes den; den udvikles af Ormens Svøb og flagrer om i Solstraaler, uden at
       tænke paa Palingenesie.Der ere Steder paa Jorden, hvor man, uden at vide hvorledes, bliver Ugle; andre, hvor man bliver Bie; andre, hvor man bliver Skade; andre hvor man bliver Fisk; endnu andre,
       hvor man bliver blot Plante, og paa visse Høider har man
       Umage med at skiælne mellem sig selv og Ørnen. En
       Reise rundt omkring paa Jorden i alle Climater og Selskaber vilde være en
       fuldkommen Metempsychose. Var det Catholicismens, Costhimes, eller Luftens Skyld at jeg i Maynz blev Sommerfugl? jeg veed det ikke; men det
       veed jeg; at jeg havde groveligen forløiet mine Læsere, hvis jeg her
       havde bragt mindste Fiær af Minervas Fugl i Erindring.For at bruge en anden Lignelse, synes mig at man ved at overlade sig til Naturen, ved at
       følge den overalt Haand i Haand, og aldrig forhærde sit Hoved eller
       Hierte mod de lette Slag af dens Talisman, vexelviis bliver Yngling,
       Mand og Olding - og fornemmelig, hvor det gielder om
       blot Nydelse, Moerskab eller Glæde: Barn. Paa vor Vei
       giennem Rummet giennemgaae vi, ligesom i Tiden, alle Aldere. Og i mine Tanker er den Alder,
       Naturen i slige Øieblikke hentryller os i, bestemtere og væsentligere,
         end den saa kaldte virkelige, der ikke beregnes
       efter Følelser, men efter Dage. Naar
       jeg undtager"- den Tid, da jeg var meget lille,"Min hele Krop var kun en Alen lang -"har jeg ingensteds følt mig yngre end her:Min hele Siæl var kun en Alen lang.Og - som sagt - jeg kunde ikke giøre den længer. I
       min Dagboghavde jeg rigtig nok kunnet øge et Stykke til; men det vilde jeg ikke.
       Jeg trykte det af, som det var, paa Papiret."Og er det ikke smukt, saa er det ganske sandt" -Saa barnligt, saa kierlighedsfuldt, saa catholskt, saa umathematiskt var det i Maynz. Reis
       selv derhen - men uden Paryk! - og finder du intet Lignende, saa slaae en
       Streg over min hele Beskrivelse. Men - som sagt, uden Paryk!
       eller, hvad der vil sige det samme: ung endnu, og Barn i visse Øieblikke maa du være. Jeg veed ikke om min Labyrint
       er Helvede nærmere end Paradiis; jeg befrygter endog, oprigtig tilstaaet, det
       første; thi formodentlig vil ingen finde den saa moersom og
       behagelig, som mange ville finde den modbydelig og keedende
       - men i een eeneste Ting kan den dog lignes ved Himmeriges Rige, deri nemlig,
       kiæreste Læserinder og Læsere! at uden I
        blive som Børn, komme I egentlig aldrig ret ind deri!Dette maae være nok engang for alle til Undskyldning for mine
       Smaaspilleværker. Ogsaa haaber jeg at alle de adstadige og alvorlige Herrer, som
       tage Forargelse af ethvert Krumspring, og den mindste Kuldbøtte, allerede, her i
       det mindste, for bestandig have forladt mig. Jeg kan nu temmelig tydelig forestille mig alle
       mine overblevne Medreisende: Lutter Børnliller, som inderlig
        elske hinanden, som overalt, hvor der er Solskin, ere hiemme, som græde af
       Glæde, og smile med Taarerne i Øinene, gierne, trods en Smule
       Fingerbrænding af den nære Nælde, plukke den lille Marzviol, og
       - fryde sig selv over ingen Ting i Mangel af Lidet!Atter en knuget, skuddet, i overflødig Maade tilmaalt Dag! I  Selskab med Geheimeraad Forster,  Consistorialraad Zøllner (Kongen af
       Preussens Efterfølgers Skriftefader) og nogle andre Maynzere og Berlinere, som med yderlig Giestfrihed og Artighed
       modtog og beværtede os paa Giestgivergaarden, have vi beseet Residenzslottet Martinsburg og Lystslottet Favorite. De
       prægtige nye indrettede Værelser med den kostbare Speilsal og Badestue i det første,
       fornøiede mig ikke saa meget som Udsigten over Rhinen og
        Maynen fra det sidste. Jeg har hidtil ingen Idee om en yndigere
       Beliggenhed. Det var den skiønneste Dag. Selskabet var muntert, levende, selskabeligt, som faa Selskaber ere. Vi legte i Haven med Blomsterne,
       Buskene og Træerne, som Børn. Zollner, en saare
       folkelig, godlidende, samqvemmelig Mand, var særdeles oprømt, og
       fortalte løierlige Anecdoter med en ganske egen jovialsk Salvelse. Hans
       Væsen erindrede mig levende de fleste Melodier i de Schulziske Almuesviser. Let,
       blødt, rundt, naturligt og lutherisk-kraftigt. Forster, en
       lille, letforflyttelig, vever og pirrende Person, med Alvor paa Panden, Skarpsind i
       Øiet, og Kierlighed rundt om Læberne, indtog mig aldeles. Jeg talte med
       ham om alt, undtagen om hans Reiser; men den Bereiste fremlyste overalt i umiskiendelig
       Humanitet. Han forekom mig den personificeerte Cosmopolitisme. Det
       var, som om Selskabet endnu var fuldstændigt, naar jeg var eene med ham.Vi underholdt os fornemmelig om hans Ven Jacobi, om den forrige
       Konge af Preussen, om Tydsklands Litteratur og Smagens nærværende
       Polhøide. Inderlig glædede det mig, her at finde den Kunstdommer, jeg
       søgte. Udelukkende, sagde han, maae man beundre og nyde hvad der er
       skiønt og got i Vest og Ost, og Syd og Nord. Biens Smag er den sande.
       Forskiællighed i Sprog og Clima - Nationalforskiællighed
       bør ingen Indflydelse have paa min Interesse for det Skiønne og Gode. Det fremmede støder
       Dyrets, ikke Menneskets Smag. Dyrisk er Fordømmelsen af Voltaire, for Exempel, i en behagelig Sammenligning med Shakespeare eller Klopstock - eller
       Fordømmelsen af disse i Sammenligning med hin. Man har Uret i at forlange
       Pærer af et Æbletræe, og det er latterligt at forkaste
       Æblet, fordi det ikke er Pære. Den hele Natur lærer os denne
       Æsthetiske Tolerance, og dog ere vi ligesaa langt derfra, som fra Samvittigheds
       Friehed. Vi plante hvide og røde Roser i det samme Bed; men hvo  sætter Messiaden og Henriaden paa samme Hylle? Den, der hverken læser den eene
       eller den anden.Den sande Religion tilbeder Gud; den sande Smag beundrer det Skiønne, uden Hensyn paa Personer eller Nationer. Tydsk? Fransk? Italiensk eller Engelsk? Ligemeget!
       Kun intet maadeligt.Mit Ansigt blussede - jeg gav ham Haanden - Det gielder om meer end Poesie! sagde jeg - Om al Kunst! sagde
       han - Om alt Menneskeligt! foreenede vi os begge.Fordømte Magelighed, som hyller vor Aand i den første den beste
       Regnkappe, uden at alle Solstraaler formaae at lokke os ud deraf, end sige tage en anden paal
       Den pure pute Nationalist er en Snegl, der evig bliver i sit
       Sneglehuus. Psyche fik Vinger til uophørlig, til evig Flugt
       - vi bør ikke indspærre hende i noget Buur, var det end nok
       saa rummeligt.Han fandt at Lessing selv havde giort det franske Sprogs fornemste
       Repræsentant Uret, og Claudiusses:"Voltaire siger, at han græder,"Og Shak'spear græder virkelig. - "syntes ham, som hint:"Meget Skiønt og Nyt
       har Herr Arouet sagt: kun Skade at det Skiønne er ikke nyt og det Nye ikke
       skiønt" - meere vittigt end grundigt. Engellændere
       finder, at Shakespear, og Tydskere, at Lessing
       virkelig græder; Franskmanden finder det samme om sin Voltaire. Men hine græde for hele Verden, paastaaer
       man - denne kun for sit Folk. Hvad de Franske kalde Le Nord, er rigtig nok et temmeligt Stykke; men dog ikke hele Verden!
       Frankrig kalder Tuden hos den eene og Flæben hos den anden, hvad vi kalde Graad. Den
       almindelige Forseelse stikker deri, at man ikke sætter sig ind i det Folks og det
       Sprogs Character, i hvilken og for hvilken der grædes.Man bør være Engellænder, naar man læser Shakespear*,* Rigtig nok staaer denne Herlige saa helt paa Geniernes Trappe, at
        det synes, som om blot almindeligt Hoved og Hierte og den maadeligste Oversættelse
        behøvedes for at udmærke ham blandt alle. Tydsker naar man læser Klopstock, Franskmand naar man læser Voltaire. Den,
       hvis Siel ikke kan afkaste sin særegne Nationaldragt, og saaledes iføre
       sig en anden, bør ikke læse, end sige bedømme fremmede
       Snilleværker. Han vil see Maanen om Dagen og Solen om Natten - den
       første uden Glands, og den anden aldeles ikke.Vort Selskab blev formeeret med tvende Damer, og derved fuldkommen behageligt; thi hvad er
       det beste Selskab uden Menneskehedens beste Deel, det smukke Kiøn? Forsamling
       - høit Samqvem!Det eeneste Ubehagelige ved al Reisen er det evige Farvel, man alle
       Øieblikke maae gientage - ofte naar man endnu ikke ret har udsagt sit
       Hoveds eller Hiertes God Dag! Imidlertid, uagtet denne Ubehagelighed
       virkelig er den eeneste væsentlige, nødvendig med Reisen forbundne, jeg
       kiender, forsødes den dog og, som alle andre, deels ved Vanen; men fornemmelig ved
       den Omhyggelighed, Aarvaagenhed, og Anstrængelse for Øieblikkets fulde
       Nydelse, den lærer os, og hvorved vi, saa at sige, skabe os en ganske nye Almanak, hvoraf den almindelige Calender er et blot summarisk Udtog. I
       een af dens Uger ere allerede 365 Dage. Det er utroeligt, hvor langt Mennesket kan
       trække sin Tid ud, naar det giør sig ret Umage med Spindingen af dens
       fine Hør*; men i Almindelighed lader man Teenen snurre saa hurtig, at det bliver
       isteden for lang og tynd Traad, tykt, snoet, og kort Seglgarn. Ikke sielden nikker man saa stærkt ved Rokken, at
       Hænderne falde ned i Skiødet, og hele Totten gaaer i Løbet.
       Man anklager da den ofte uskyldige Clotho og den altid uskyldige Atropos, og glemmer at Lachesis allene har
       Skylden.Hvad der paa en Reise fornemmelig letter den sidste Arbeidet, * Med den grove gaaer det ikke saa let an. Somme Menneskers Forestillinger ere
        endog Blaar, det er da reent fatalt, og man kan i dette
        Tilfælde ikke uden Ubillighed forlange fiin Spind af dem. Men hvad skal man sige
        om dem, hvis Clorho (Opdragelsen) ikke har forsynet dem med andet end
         grov Hamp eller Hampeblaar? Er det et Under
        at deres Liv bag Ploven eller foran Thronen i
        det høieste bliver Reygarn eller Hummelsække? er Tilsidesættelsen af de mange,
       fordærvelige Preludier og Ritorneller, hvormed Conversationsmusiken i vore hiemlige Selskaber
       uophørligen begyndes og endes, uden egentlig Midte-Indhold eller
       væsentlig Fortgang. Foruden de almindelige Indtrædnings- og
       Bortgangs-Complimenter - hvilken sammensurisk Klingklang af den fine Levemaade, den
       gode Tone, og den fornemme Smag nødvendige Phraser! Først en neppe
       lydelig Summen af Himlen veed hvilke Hilsener -
       dernæst en noget lydeligere Befindendes
       Forespørgsel - derpaa uendelige Variationer af den hele eller halve
       Linie, som staaer i den Uge af Almanakken: Koldt! varmt! vindigt, fugtigt!
        Regn! Solskin! stærk Blæst! meget mildere Luft! - eller
       hvad det kan være - endelig endeel historiske Gientagelser af de Dagens Begivenheder, hele Selskabet enten veed, eller ikke
       behøvede, eller ikke burde vide - tilsidst et Crescendo af tomme Bemærkninger over betydelige, eller fulde over ubetydelige Ting! Den arme Synder, som ikke har lært alle disse
       Conversationsphraser uden ad, som blues ved at begynde sin Samtale med Nonsens, som troer, at
       Mennesket i intet Øieblik bør være blot Papegoye, er ilde
       faren - hvorledes han og bær sig ad, bliver Tiden ham for kort, og derved
       keedsommelig lang; tier han og indskrænker sig til blot at høre, veed
       Himlen at han ligesaa godt kunde sætte sig ved et Gadekiær, og taler han,
       prostituerer han sig omtrent, som Virtuosen, der begyndte at spille sit Partie, mens hele det
       øvrige Orchester endnu kun stemte, eller for at bruge et endnu stærkere
       Billede, som Soldaten, der havde lagt Kugle i sit Gevær, skiød og traf
       midt i Mønstringen. Med faa Ord, vore tankevexlende Selskaber hiemme ere
       skiønne Bind uden Bøger, høit Titelblad, Dedication, Fortale
       og Bagtale - altid uden Text.Paa en Reise derimod gaaer man strax til den raae Materie, og lige til Texten -
       Man veed paa begge Sider, at den nære Skilsmisse, den usandsynlige eller
       vidtudseende Gienkomst ikke tillader at articulere saa længe uden at tale, stemme
       saa længe uden at spille, og sigte saa længe uden at skyde. Man tager
       Bogen fat, som den kommer fra Pressen, og læser den uindbunden. Conversationen
       anrettes uden Hoved og Hale, og Maaltidet er saa meget bedre, som det er kortere. Her gielder
         Oversættelsen af "Medium tenuere beati": Mellemstykket er det beste*.Den velsignede Uafhængighed bidrager og ikke lidet til den kiernefuldere
       Underholdning paa Reiser. Man frygter ikke saa meget at støde i det
       uvæsentlige, og støder derved mindre i det væsentlige. Meget
       skrives giensidigen paa Nationalbrugets Regning, og selv det, der vilde mishage hos en
       Indfødt, kan derved blive interessant hos den Fremmede.Trods hin bestandige Afskedtagen altsaa finder jeg Omgangen med Mennesker paa en Reise
       ulige nyttigere, behageligere, og i det Heele mere tilfredsstillende end den almindelige
       Omgiængelse med hinanden hiemme. Har man sig i kortere Tid, saa har man sig desto
       fyndigere - besidder ikke blot, saa længe det varer, men nyder hinanden;
       og hvad der tabes i Længden, erstattes rigeligen igien i Bredden af den
       fælles Meddelelse.Jeg veed ikke, hvad der ellers kunde have trøstet mig, ved saa snart at maatte
       forlade Forster. UdtogetRegieringsraad Crome, som vi havde forfeilet i Giessen, fandt vi her. En hurtig, omladen, jovialsk Mand med overordentlig flydende
       Tunge. Visse Menneskers Underholdning er som stillestaaende Vand; andres lig en sagteflydende
       Flod; hans var en stridtrislende Bæk. Havde han ikke talt Tydsk, havde jeg holdt
       ham for en Franzos.Meere for at overbevise os om Virkeligheden af alle de Besynderligheder, man fortalte om
       Baron Tinnewald, end fordi disse i sig selv interesseerte os, gik vi
       hen at besøge ham. Hans Udseende, Væsen, Tale, hans Have, og
       øvrige Herligheder overtraf uendelig vor Forventning. Han selv forekom mig saa
       forrykt, som man kan være det, uden at have tabt Evnen, at tælle til fem,
       eller at skiælne mellem sort og hvidt; udrustet imidlertid med saa mange Talenter,
       som uden Fornuftbestyring kunne bestaae sammen. * En anden Sag er det naar
        man reiser enten for at lære den saa kaldte Leveraaade, eller - for at
        vise sin. Næsten alle de Fortrin, som
       charakterisere vor Slægt, besad han i høi - men tillige, om
       man kunde bruge dette Udtryk, i allerskiæveste Grad: en
       fuldstændig Carricatur af et tænkende, dannet og
       oplyst Menneske. Hundrede forskiellige Sværmere, Charlataner, og
       Skrueløse vilde i hans Person finde deres enkelte Stykker samlede i een Sum. Jeg
       havde hidtil ikke troet at een eeneste Hierne havde Rum til saa mange falske Begreber. Efter
       to Timers Samtale, hvori han efterhaanden udkrammede sin Theologie, sin Philosophie, sin
       Moral, sin Æsthetik, sin Naturlære, sin Astrologie, sin Alchymie, sin
       Tonkunst, sin Lægekunst, sin Bygningskunst, Havekunst, Farvekunst og Tusindkunst,
       var jeg til fuldeste Tilfredsstillelse overbeviist om, at han var en levende Encyclopedie af
       Vildfarelser, en sand Universal-Galning.Hans Residens (Huus og Have paa, under og over Jorden) var og ikke blot en Daarekiste; men
       en fuldproppet Daarligheds Kasse. Fast alt hvad Vanvittighed kan optænke, Talent og
       Flid udføre, og Smagløshed fuldende, fandtes her; alle Kunstens
       Udsvævelser og Vanskabninger, fra de fineste Filigranter i Van
        der Werffts til de groveste Ægipaner i Rubens's Smag.
       Hans Clavecymbal-Orgel, som efterhaanden, eller naar han vil, paa eengang klinger, rasler,
       synger, piber, fløiter, klukker, trommer, brøler, tuder, tordner, er
       det mindste af alt dette. Haven, som under eet Register er inddeelt i den comiske, den tragiske og oeconomiske,
       efter et andet i de fire Verdens Dele - (Jeg bad ham
       være betænkt paa den femte; han lovede mig det) - efter det
       tredie i Himmerig, Helvede og Skiærsild - indeholder i et Rum saa stort omtrent som Ulfeldsplads,
       efter hans Forsikkring, alt hvad Europa, Asia, Africa og America har at opvise i Planteriget.
       Vist er det, at den bizarreste Samling, den barokkeste Miskmask af allehaande
       Væxter og Misvæxter, Vandspring og Brønde uden Vand, Figurer
       uden Bagdeel, livløse Tobaksrøgere, og Himlen veed hvor mange paa
       hinanden hyppede, med hinanden contrasterende Vanskabninger giør, at man troer sig
       forflyttet til Drømmenes phantastiske Rige, og at man næsten taber baade
       Hukommelse og Dømmekraft i dette Vankunstens og den mishandlede Naturs
       smagløse Chaos. Ved Enden af Haven er en Eremit-Bolig - Eremiten selv er
       en af Træe, Skind, og Glas med afskyelig Naturnærgaaenhed  eftergiort Munk - med alt hvad en Eremit bruger,
       kun i en ganske anden Materie end den naturlige. Om jeg mindes ret sad han og læste
       i en Bog af Flesk, med Ost af Steen, Brød af Træe, og Vand af Papiir for
       sig. Her var Nedgangen til Mørkets Boliger; vi kom igiennem en Løngang
       under Jorden dybt ned i det Allerhelligste, hvor en Liigsteen hævede sig, og vi
       saae - Baron v. Tinnewalds salige Ben, udstrakt, med opspiilte Øine
       - tilforladelig død og tilsyneladende levende. Dette uventede Syn
       opvakte virkelig Gysen. Imidlertid lod det til at ærgre Herr Baronen, at vi ikke
       faldt til Jorden i et Slag derved. For at trøste ham, tilstod jeg, at jeg virkelig
       følte en Slags Mavekrampe. Han forrettede derpaa sin Andagt, som han ingen Dag
       forsømmer. For at vænne sig til Døden, sagde han, havde han
       alt i mange Aar hver Nat sat her og underholdt sig med sin balsameerte Ven i det mindste to
       Timer. Han fortalte mig (som han havde meest Fortrolighed til, da jeg aldrig, som de andre,
       tillod mig at lee) denne Vens og hans egen Historie; men saa mystisk og apocalyptisk, at jeg
       ikke forstod det mindste deraf. Da vi kom op igien, og o Trolddom! befandt os paa et ganske
       andet Sted, end vi havde formodet, forsikkrede han at vi endnu ikke havde seet alt; men at
       det ikke heller var mueligt; at vi imidlertid havde seet ulige mere end de fleste Reisende
       fik at see. Jeg takkede ham med en Strøm af Beundringer; men, (føiede
       jeg til) to Sieldenheder, Deres Excellence! har jeg dog savnet for at giøre Deres
       sieldne Verden fuldkommen: En Pyramide saa grov og stor som alle de
       Ægyptiske tilsammentagne, og en fuldstændig
        Æqvipage med alt levende og livløst Tilbehør, saa fiin
       og lille; at en Loppes yngste Føl kunde trække den*. Han bukkede sig med
       et Smil, som viiste, at han forstod og skattede det Uhyre i Complimenten. Sparzet og Adams sagde ham endnu langt overdrevnere Smigrerier,
       som han alle modtog med Majestætisk Tillid og Velbehag.Som denne Tinnewaldske Have, tænkte jeg, maa vor Jord see ud i en satyrisk-comisk
        Seraphs eller Solbeboers Øie, naar han i et Spleen-Moment
       (forudsat at en Engel kan plages af denne * Man har for længe siden
        seet en saadan, som en fuldvoxen Loppe kunde trække. Engelske Uleilighed) seer den gaae forbi sit aabne
       Vindue, belæsset med alle sine Throner, Bispestole, Raadstuer, Universiteter,
       Fredsarmeer, Toldsteder, Herregaarde, Slave-Ladninger, Adelsvaaben, og øvrige
       Urimeligheder. Vore Satyrskrivere have digtet om Maanen, at al den
       Forstand, som tabes her paa Jorden, giemmes der; min Sol- Ariost vilde
       maaskee sige om Jorden (hvad jeg lille bitte Jordborger fandt passende
       her i mindre Forhold) at al den Vanvittighed, hans lyse Klode uddunster i de saa kaldte
       Solpletter, nedfalder og distilleres hos os. Man behøver ikke at bereise vor hele
       Million af Fristater,* vilde han slutte, for at lære at kiende alle de deri spredte
       Daarligheder; naar man har seet hin lille Sperevip-Planet, har man nok! -Sandelig! jeg vil fra dette Øieblik af paa min hele Reise aldrig mere spilde min
       Tid med Betragtninger af de almindeligst saa kaldte Seeværdigheder, i det mindste
       vil jeg ikke gaae hundrede Skridt, eller give een eeneste Skilling derfor - Tak
       skee Baron Tinnewalds Udtog.De tre Dage, vi havde tilbragt i det moersomme Maynz, forekom mig, i det vi
       kiørte ud af Byen, tre Minuter, ligesom de siden efter indtil nu syntes mig tre
       Maaneder. Den yndige Beliggenhed, Indbyggernes fyrige, muntre Udseende, de deilige
       Fruentimmere - og jeg kunde lægge til Erindringen om Drusus, som her anlagde eet af sine Rhin-Casteller, og af hvis Monument der endnu
       staaer en Levning, bestemte mig til, iblandt de tydske Stæder jeg havde seet, at
       give Maynz Priisen. Maatte den der allerede kiendelig tiltagne
       Oplysning, hvortil et ypperligt indrettet Læsebibliothek udentvivl ikke lidet
       bidrager, meer og meer udbrede sig, og engang forjage alle catholske Chur-Dunster!
       - WormsPaa den yndigste Vei, ved Foden af de paa høire Haand henglidende
      Høie, ved Siden af den os stedse mødende, hilsende, forbigaaende Rhin,
      mellem lutter Viingaarde, Blomsterenge, frugtbare * I Solen har man ingen
       Monarchier. Marker og afvexlende Nøddeskove, som
      igiennem en Række af i hinanden løbende Haver, kom vi om Middagen til
      denne gamle Rigsstad, som jeg halvtredie hundrede Aar tilbage i Tiden kiørte ind i.
      Jeg kunde ikke bare mig for nøiere at betragte dens
      Tagsteene end jeg nogentid før havde betragtet nogen anden Stads. Luthers Aand omsvævede mig.Noget før man kommer til den i Krigen ødelagte Stad, Oppenheim, hvis halv nedrevne Muure erindrede os Ludvig den
       Fiortendes, Louvois's og Melacs Gruesomheder, har man fra Veien,
      der løber om Afhanget af et Viinbierg en Udsigt, der nu langt overgaaer den fra
      Favoriten ved Maynz. Hvorledes Mennesker ordentlig kunne myrde hinanden efter Takten, begriber
      jeg overalt med megen Møie; men hvorledes det er mueligt, at føre Krig i
      denne Egn, begriber jeg aldeles ikke; Politiken, for hvilken intet Ondt er umueligt, kan
      allene forklare dette Særsyn. Den har giort dette Land, som af Naturen syntes
      bestemt til en almindelig Dandseplads, til et næsten bestandigt Krigstheater. Den
      evige Skiænden og Brænden, har imidlertid ikke reent kunnet
      ødelægge det; Naturen har her været sine Voldsmænd
      voxen.Fra Veien skraas over for den saa kaldte Svenske Støtte
      (en Obelisk til Gustav Adolphs Erindring, der i Aaret 1631 her paa en
      Ladedør svømmede over Rhinen) seer man i den speilklare Flod adskillige
      yndige Holme smile som Børn i deres Moders Skiød. Det hele Landskab er
      saa stille indtagende, kiælen blidt, og landlig roesomt, at Gemyttet, ved paa Synets
      dalende Vinger at overflagre dets Ynde, sagte hensynker i den barnligste Beundring. Det var
      mig, som om jeg i Engene og Viingaardene vilde leege Skiul med den milde, godlidende,
      Fortrolighed indskydende Strøm - som om jeg gad leeget Nødder
      i Hænde med alle Træerne - og som om jeg var selv saa uskyldig,
      som da jeg reed paa min første Kiephest. Jeg vilde fortælle hver
      grønnende, blomstrende, smilende Gienstand mine Eventyrer, og tilsidst, efter at
      have pludre t og spøget mig træt med den hele livsalige Bred,
      lægge mig hen at slumre i Rhinens Arme, for at opvaagne til en skiønnere
      Dag. Paa et Sted, som dette, i en saadan Stemning begriber man, at Menneske-Hierner og
      Menneske-Hierter have kunnet falde paa at dyrke og tilbede en Flod
      - og  forsones ikke allene med denne, men
      med alle sine Brødres øvrige Barnagtigheder.Saaledes i Frugtbarhedens egne Spor, som om den personlig var gaaet foran, bestandig
      udtømmende sit altid gienfyldte Horn paa den leende Blomstervei, kom vi under den
      syngende Kudsks glade Luftsmeldinger til Worms. Vi iilte strax op til
      det hellige Sted, hvor den uforfærdede Luther
      mødte paa Rigsdagen 1521 for Carl den femte. Her stod han!
      sagde vi, og sank i Knæe under Forestillingens Vælde - Europas
      den Gang eeneste værdige Repræsentant! med Millioner Brødres,
      med Aarhundredes Skiæbne paa de Atlantiske Skuldre! Han følte at
      talløse Slægters Friehed, Oplysning, og Lyksalighed vilde falde, hvis han
      vaklede, og stod urokket som Klippen i Uveir, en nye, men fastere Petrus! Hvor hensank selv Lynildens Søn* for hans kraftfulde Fremstand! Svimmelhøit fremragede hans
      Himmelkronte Isse over alle de studsende Nærværende. Dolken faldt Morderen
      af den zittrende Haand, og Giftglasset sprang, et Symbol paa Pavens splittede Magt, paa
      Mørkhedens adspredte Vælde! -Vi gik mellem Levninger af de Franskes Ødelæggelse forbi den
      ærværdige gamle Domkirke, hvis fire Hovedtaarne synes at vogte den i
      Midten hvilende Kuppel, op til det Bispelige Slot, fra hvis Høide vi lovede os en
      ualmindelig Udsigt. Den overtraf langt vor Forventning. Øiet svæver her
      over hele den underliggende Stad og dens frugtbare Marker, over Rhinen og dens med Skove
      afvexlende Viinbierge, over utallige Flekker og Landsbyer, indtil Darmstadt, Heidelberg,
      Speier, Landau, og Frankenthal, i Skyggen af Biergveiens Toppe, Hartstrækningen, og
      det skyemørke Tordenbierg. Jeg glemte aldeles Udsigten fra Gleicherne, fra Borgen i
      Friedberg, og med den alle andre Udsigter over dennes uafseelige Pragt. Slottet selv havde for
      Resten intet mærkværdigt.Ved Giestgiverbordet var Selskabet ikke synderlig interessant. Underholdningen var treven,
      kold, og stiv. Den eeneste, som fristede mig til at tale, var en gammel Munk med et sandt
      Lorenzo-Ansigt, som hiertelig deeltog i min Henrykkelse over Egnen, og især i mine
      Lovtaler over Viinen.* Saa kalder Cervantes Carl den femte.Udenfor Worms modtog os nye Fortryllelser. Alleslags Frugttræer: Æbler,
      Pærer, Valnødder, Morbær, Mandeler legede rundt omkring os i
      venlige Grupper. Men intet henrev os saa meget som Rhinens yndige Bugtninge, den vi endnu
      bestandig af og til opdagede paa venstre Haand. Snart forekom den os en spøgende
      Glut, snart en virksom velgiørende Mand, snart en forstandig og elskende Huusmoder.
      Erindringen af et Sted udenfor Oppenheim, hvor vi saae
      sørgelige Spor af dens Oversvømmelse, lode os blive staaende ved det
      sidste Billede. En Flod i et Land er virkelig hvad en Kone er i et Huus. Svulmer den op, gaaer den over sine Bredde, er den herskesyg, vil
      den glimre, kort sagt, overskrider den sine Grændser, ødelægger
      den alt omkring sig, og nøgne, vantrevne Væxter sørge paa dens
      Kyster - bliver den derimod i sin Rende, flyder den sagtelig, uden Larm, vever og
      omladen i lettrillende Vover, blid og stille med hvert Øieblik til Smiil beredte
      Huller i Kinderne, kyssende, og ikke overfuusende sin Bred, forskiønner, beriger og
      velsigner den alt, som den milde, venlige, huuslige Mage ved sin Mands Side i Kredsen af
      fyrige Sønner og blufærdige Døttre.Saaledes var Rhinen her. Igiennem dens bestandig afvexlende Haver kom vi fra Worms over Frankenthal og Oggersheim, to artige
      Smaastæder, til det ved første Blik meget indtagende Manheim.[...]Manheim Gips og Marmor[...] Jeg længtes efter at see den saa berømte Statue-Saal; og iilte derhen med de meest glimrende Forestillinger. "Ikke
       blot i Frankrig og Tydskland, nei selv i Italien kiender man ingen Plads, hvor en saa rig Samling troe og reene
       Gipsafstøbninger af de skiønneste Græske og Romerske
       Original-Statuer findes samlede. Alt det beundringsværdige, Rom,
        Neapel, Florenz, Venedig besidder i dette Fag, sees her ved Siden af
       hinanden!" siger den Manheimske Veiviser. Aldrig har jeg med større
       Forventning gaaet en Seeværdighed imøde; thi, Gips eller Marmor, ligemeget, hvor det giælder om Form! Men hvor studsede
       jeg, da jeg i en mørk og fugtig Slyde, paa mit Spørsmaal: Hvor gaaer
       man op til Statuesalen? fik til Svar: De er midt deri. Jeg troede mig blot i en Slags
       Forgaard, hvor man pleier at hensætte Udskuddet, og ansaae hvad der stod, omtrent
       som den hullede Elephant ved Indgangen til vort Bibliothek og Kunstkammer. Jeg saae mig
       nøiere om, spiilte og spiilte Øinene af alle Kræfter, og
       bemærkede rigtig nok en Hoben Gipsfigurer; men saa hultertilbulter imellem
       hinanden, at jeg ingenlunde kunde faae i mit Hoved, at de udgiorde et Gallerie. Endelig
       opdagede jeg Fader Laocoon med sine Børn, og tog min Hat
       af, som jeg hidindtil havde beholdt paa Hovedet. Den Medynk denne mageløse Gruppe
       indskyder, fordoppledes her ved at finde den paa et saa uanseeligt Sted. Naar jeg undtager
       den Farnesiske Hercules; Caunus og Byblis,
       Castor og Pollux, August og Caligula i
       Colossal Størrelse, og et Par smaae Afstøbninger, var intet, hvad vi
       ikke have ulige skiønnere, renere, og efter al Anseelse troere paa Charlottenborg. Apollo syntes at ærgre sig
       over sin Plads her.Og dette var den alle Frankrigs, Tydsklands, og selv Italiens overtræffende Statue-Sal! Hine
       maae da være meget ubetydelige.Rigtig nok kunde jeg kun sammenligne den med vores. Men  jeg har Umage med at troe, at alt det
       beundringsværdige, Rom, Neapel, Florenz og Venedig har at opvise i
       Billedhuggerkunsten, netop skulde findes hos os. Hvis saa er, kan jeg spare en Reise til
       Italien, ligesaa got, som jeg havde kunnet spare min Gang til dette Gipspulterkammer, der,
       enten det nu kom af Mangel paa tilbørlig Plads, eller af Mangel paa rigtig Dag,
       eller af den uanstændige Uorden hvori alt var sammenstablet, aldeles ikke
       tilfredsstillede mit Øie, Afstøbningerne, maae for Resten
       være troe eller falske.Directeuren, Herr v. Verschaffelt, viiste os siden efter sine egne Arbeider, hvoriblandt en
       Gud, et Menneske, og et Dyr, nemlig Apollo, Rousseau, og Rhinoceros, alle i Marmor, særdeles behagede mig.Vi gik herfra til den prægtige Jesuiterkirke, der dog ikke
       heller, trods al sit Marmor, er et saa mageløst Skiønheds Vidunder, som
       den har Ord for. Vi fornøiede os meest over den herlige Resonanz deri, og fire
       skiønne Malerier af Crah, fra Düsseldorf. IfflandJeg forlod mit Følge, og gik hen at besøge Iffland. Jeg kiendte ham ikke igien; det var hverken Marianes Fader eller den snorrige
       Cantor; men Forfatteren af Jægerne - en
       middelmaadig Statur, temmelig fyldig, med en let, naturlig, meget behagelig Anstand, og et
       Blik, hvori Tanke og Velvillighed næsten skiulede Satyren.Jægerne er eet af de Skuespil, som meest have
       rørt mig ved Læsningen, og det, som af alle i sit Slags fuldeligst har
       tilfredsstillet mig paa Theatret. Jeg nærmede mig med inderlig Følelse
       af Taknemlighed dets Forfatter, og frydede mig over at finde hans Person saa ligt det Ideal
       min Indbildning havde dannet sig. Hans Væsen svarede til hans Udseende. Indtagende
       Venlighed, Fiinhed og Urbanitet udmærkede det.Jeg underholdt mig med ham i to Timer paa den behageligste Maade. Samtalen var fornemmelig
       om Skuespil og Skuespillere, om det Kiøbenhavnske, Hamburgske og Manheimske
       Theater. Uagtet han selv ikke synger, holdt han dog Operen ikke  blot for tilladelig og tienlig, men endog for
       nødvendig i Dramatiken. Der kan upaatvivleligen siges meget for og imod, især hvad dens Anbringelse eller
       Vedligeholdelse hos os angaaer. Dog meente han, at vort Theater maatte regnes iblandt de fuldstændige. At angribe dette Skuespil i sig selv, som
       Kunstværk, syntes ham uoverlagt. - Jeg fortalte ham, at Madame Stark i Hamburg (som Moderen i Jægerne) af alle de
       Skuespillerinder, jeg havde seet, meest havde fortryllet mig, og at jeg fandt hende ligesaa
       ophøiet over alle sine Kunst-Søstre, som Schrøder over sine Kunstbrødre. Han bifaldt denne Dom med et
       hæftigt Haandtryk. - Jeg beundrede den Varme, hvormed han tog Deel i min
       overordentlige Høiagtelse for Schrøder, uagtet
       han selv var Iffland. Efter Reglen burde den første
       være meest skinsyg over den sidste, som Forfatter - og den sidste over
       den første som Forestiller; men jeg fandt det ikke saaledes. Forholdet mellem
       begge disse Mestere - upaatvivlelig de første i deres dobbelte Fag i
       Tydskland - er i mine Tanker ikke et Parallel- men et Kryds-Forhold. Jeg troer, at
       de gaaer fuldkommen op imod hinanden saaledes, at Iffland er netop
       ligesaa langt over Skuespildigteren Schrøder som
       Schrøder er langt over Skuespilleren Iffland. Er den eenes
       Værd noget større, saa er den andens meget sieldnere. Jeg veed for min
       Part ikke, hvem jeg skulde tildeele Prisen - og tildeeler den dem begge.Ved at tale om Hannover og Celle, hvor han
       har tilbragt den Tid, da han var lille, hvis svundne Dage han
       erindrede med frydefuld Veemod, randt ham det Mausolee i Tankerne, der
       saa meget havde rørt mig. Han spurgte mig, om jeg havde seet det? "Seet
       det?" svarte jeg, "vædet det med mine Taarer! Hun var min
       Barndoms Cypria" - "Og min Ungdoms!"
       udbrød han. Hvilken uformodet Foreningspunkt! Vi talte nu om intet andet end om
        Cypria Mater! Fuldbegeistret malte han hendes Ophold i Celle...
       "O! men tænk Dem hende forynget, forskiønnet,
       forædlet, opidealiseert, som hun nu straaler hisset, uden hine
       Støvpletter og Giftstænk - blot det Skiønne, det
       Yndige, det Gode uendelig fuldkomnere, forklaret i skyefrie Himmel" -
       raabte jeg - "tænk Dem Cypria forvandlet til Urania!"... "Deres Skueplads maa være den
       skiønneste paa Jorden," sagde han - "To Gange om
       Ugen i det mindste, byttede vi med ingen."..."Jeg misunder Dem, begyndte han igien, Stedet De gik fra, og Stedet, De gaaer
       til - Toppen af St. Gottard! Dog har mit Øie
       Skyggen af det sidstes Lillebillede - o!" blev han ved, og
       førte mig hen for en Alpe-Prospect, "naar De engang staaer her imellem
       Naturens Undere (han pegede paa Diævlebroen) saa erindre Dem mit Livs inderligste
       Ønske, at være i Deres Sted. Hils alle hine mageløse
       Gienstænde fra mig, og kom tilbage, for at fortælle mig Deres
       Henrykkelser ! Frygt ikke for Deres Sundhed! De vil sikkert finde den der."
       - Jeg havde paa min hele Reise ingen fundet, hvis Hierte saa hæftig
       brændte efter Schweitz - Det var en nye
       Foreningspunkt. Vi vare allerede Venner. Han bad mig med Adams og Sparzet, at tilbringe den følgende Aften ved hans lille Bord,
       efter Skuespillet. [...] Staden paa VersEr det mine Øines, eller den tunge, jeg skulde næsten troe usunde
       Lufts, eller min Architectur-Ukyndigheds Skyld, at jeg finder Manheim
       langt fra at være den prægtige, den smukke, den behagelige Stad, man er
       bleven eenig om at udraabe den for? Jeg har nu beseet den paa kryds og tværs, fra
       Ende til anden, alle dens udmærkede Bygninger, fra det vidtløftige Slot
       (efter mit Tykke den aller sletteste!) indtil de prægtige Porte; men uagtet jeg
       stirrede, som om jeg aldrig havde seet en Bye før, faldt mig dog intet fortrinligt
       i Øinene. Gaderne ere rigtig nok anlagte efter Snor, der gives ingen Vimmelskafter
       deri, Husene staae i ordentlige Geledder, og man har saa megen Umage, som man kan
       ønske sig, med at skille det eene Qvarteer fra det andet. Men lige Linier og rette
       Vinkler allene ere neppe tilstrækkelige til Smagens Tilfredsstillelse. Den blotte
       Symmetrie behager rigtig nok Øiet ved første Blik; men i det
       næste leder det alt efter mere. Skuffes det da, bliver man doppelt flau -
       som ved Sniksnak paa Vers; man ærgrer sig ikke saa meget over Sniksnak i Prosa.Snorlige Gader og sammenpassende Qvarterer i en Stad synes mig omtrent det samme som maalte
       Linier og Riim i en Bog. De opvække strax Forventning om større
       Skiønhed, en Forventning  der i
       Førstningen er behagelig - tilfredsstilles den, er
       Fornøielsen og virkelig fuldstændigere; men tilfredsstilles den ikke, er
       Misfornøielsen saa meget des større, da den, med Tilbageblik paa det
       pralende Løfte, gaaer over til Ærgrelse. En Stad i solut Stiil lover
       ikke meer end den kan holde, dens Conversation er lig den daglige Tale, sund Forstand og hist
       og her et got Indfald er alt hvad man forlanger af den; en Stad i bunden
        Stiil derimod sætter sig i Lave, rømmer sig, og begynder at
       declamere - vee den, hvis den ikke opfylder alle Fordringer in
        arte poetica!Guder, Mennesker og Recensentere have til ingen
       Tid taget det ilde op - til al Lykke for denne min vimmelskaftede Reise!
       - at man i Prosa fremkom med dagligdags
       Bemærkninger, med Tanker, som Folk fleest kunde have dem, med simpel Menneskesands
       uden mindste Seraphiskt eller Sataniskt Genie;
       men Guder, Mennesker og Recensentere have til alletider strængeligen forbudt alle
       indtil de mindste Stænk af Maadelighed i Vers, Enhver Poet
       er det paalagt, under Straf paa Ære, Liv og Gods, at see hvad ingen anden seer,
       tænke hvad ingen anden tænker, og fra Begyndelsen til Enden ikke at gaae,
       som gemene Folk; men at fremgaae som en Brudgom af sit Kammer, som en
       Helt til Seiersslaget, som Solen fra Østen til Vesten, bestandig straalende,
       bestandig den høie, den herlige, den sammel Uden at skeie til høire
       eller venstre, end sige, som Loths overmaade prosaiske Hustrue, at vende sig reent om, maa
       han spanke, fremtrine, taktskride - efter Omstændighederne vel og trave,
       galloppere, ja! selv flyve - ligefrem, kun ligefrem, bestandig ligefrem, som den
       løbske Hingst, som Lysstraalen, som det træffende Lyn, som Stormen, som
       Ørnen, og som hans hele øvrige Familie. Engel eller Diævel
       maa han være - kun ikke blot Menneske!Det samme giælder i mine Tanker om Stæder. I ubundne Gader og riimfrie
       Qvarterer tager jeg til Takke med Huse - i de bundne og rimede derimod forlanger
       jeg lutter Palladser. Thi hvorfor gav man sig ellers den Umage, at binde og rime dem?Men - Spørsmaal, om man overhovedet burde binde eller rime nogen Ting,
       det være sig Tanker, Træer, Bygninger, eller Mennesker - i
       denne for Resten i sig selv meget naturlige Verden,  paa denne lille, dagligdags, ikke mindre end cirkelrunde, aldeles ikke i lige Linie
       løbende, saare prosaiske Jordklode? Spørsmaal, om ikke Solen, og alle de andre ægte poetiske Himmellegemer, der, som
       det sig bør for Digtere, straale med deres eget Lys, med Rette belee vor hele
       fiirdobbelte Digtekunst? Spørsmaal om ikke alle Fixstiernerne, eller i det mindste
       den, som kan see os uden Briller, vor daglige Tilskuer og Recensent, udraaber ved enhver
       tilsynekommende Epopee, hollandsk Have, efter Snor anlagt Stad, og opstilt Krigshær: Hvad vil Saul iblandt Propheterne? eller med
       andre Ord: Hvad vil Planeten iblandt Solene? det er: Hvad vil Prosaisten iblandt Poeterne? Saa metaparadox og hyperheterodox
       dette Angreb paa Versificationsvæsenet formodentlig vil synes alle Symmetrister, og
       saa latterligt de ventelig ville finde det, at bekymre sig om Solens Reflexioner over vor
       Klodes Indretninger, kan jeg dog ikke undlade ved denne gode Leilighed, i Følge
       min labyrintiske Kryds og Tværs-Natur, og skele en smule ud af deres lige Vei over
       denne interessante Materie. Min Hierne er nu eengang ikke anlagt, som Manheim; mine Tanker
       ere, desværre! ingen staaende Tropper. Mine Meeninger gaae ikke paa Riim, og i mit
       Hierte staae Følelserne uhækkede, ubeskaarne, uindflettede som
       Træerne i en Skov, og som Blomsterne paa Marken. Jeg gaaer, som jeg kan; og deiser
       meer end spanker igiennem min Labyrint. Altsaa af min Vei! og til min Sag!Spørsmaalet: om det overhovedet var Umagen værdt, at binde eller rime
       noget paa denne noksom trange Jord, i dette noksom korte Liv? er ikke saa ganske hen i
       Veiret, som det lader til ved første Øiekast. Ja? eller Nei?
       - Det er billigt i en Sag, der saa umiddelbar interesserer alle Mennesker, som
       Tanker, Træer, Bygninger og Folk, at appellere til hele Menneskeheden. Men
       sikkerlig bestaaer denne - den vilde ellers neppe bestaae - meer af
       Prosaister end af Poeter. Hvad siger jeg? Nogen liden Opmærksomhed og Erfaring
       lærer, at der for tusinde af de første neppe
       gives een af de sidste; og regner man for Nul, som regnes
       bør, de maadelige i de sidste Classer, saa kan man med tryg Samvittighed antage
       Majoriteten af Prosaisterne til Minoriteten af Poeterne, som 100,000 til 1. Tag for et
       Øieblik den mægtige paa Misbrug grundede Vane, og de paa Vane grundede
       Fordomme  bort, og appelleer til Menneskene! Ja?
       eller Nei? "Nei!" stormer, bruser, tordner det
       saa lydt og vældigen fra alle Kanter, at jeg - uagtet jeg kun
       hører det in mente - nødes til at lade
       Pennen falde, for at stoppe Fingrene i Ørerne."Prosa! Prosa!" raabe Læserne."Ingen Kunsthaver!" raabe de Spadserende."Ulige Gader !" ja! endnu heller:"Slet ingen Gader!" raabe de Reisende og
       Indbyggerne -For alting:"Ingen Armeer!" raabe Nationerne.O! Læsere! Vandrere! Indbyggere! Nationer! maatte Eders Skrig snart blive
       hørte! Jeg kan intet uden - bifalde det."Men (indvender man) Appellationen er urigtig! man maa ikke appellere til
       Menneskene, som Prosaister og Poeter; men til Menneskene, som Dilettantere af Kunsten! Ellers
       kunde man paa samme Maade appellere Philosophien, og selv Moralen bort af Jorden!" -Hvad den første angaaer - indrømt! Moralen - er saa uendelig forskiællig fra alt, hvad her handles
       om, at den ikke kan komme i Betragtning. Om det Helligstes Hellige en anden Gang! -Altsaa Dilettantere; men dog, ikke sandt? frie Dilettantere? Slaver
       have ingen Stemme. O! blandt Tusinde findes neppe Ti, som heller læse Vers end
       Prosa; og selv disse Ti bestemmes af Moden, eller af een af de Fordomme, jeg har udbedet mig
       borttagne. De liste sig til at læse solut Stiil. De dyrke offentlig Kunsten, og
       tilbede Naturen i Smug. Ikke at tale om, at de allerfleste elske og beundre blot det
       prosaiske i Verset. Og deri har de Ret; thi tag det prosaiske bort af et Vers, Ordene
       - og see, hvad det bliver til! Kun i meget faa bliverU-U-U-U-,U-U-U-U,-U-,-U-U-,-U-,-U-.tilbage. Og det, saa artigt som det er, skulde man ikke lade sig hænge for. Folk
       i Almindelighed er klogere end man i Særdeleshed troer. Den franske Litteratur har
       iblandt andet og det sin almindelige Udbredelse at takke, at den
       fornemmelig bestaaer  i Prosa. Man beundrer Milton og Klopstock; men man læser Tom Jones, Agathon og Abdenterne. Hver enkelt
       Person læser hundrede Bøger i Prosa for een paa Vers. Den saa kaldte egentlige Poesie henhører ikke til vort Huusbehov; men til
       vort Legetøi. Og jeg er vis paa, at Jorden engang, naar den kommer til
       skiæls Alder, vil kaste den bort med sine udtraadte Børneskoe.Jeg veed ikke om jeg bedrages af et Skin, men det forekommer mig, som om der i vor
       nærværende Tids Natur og Kunst, i Sammenligning med de Gamles, findes
       tilstrækkelige Vink til den Formodning, at det i æsthetisk Hensigt blev
       Culturen bestemt, at gaae fra det Behagelige giennem det Skiønne til det Gode.For blot Skiønhed, for Grækernes egentlige Kunst-Ideal, existerer
       virkelig nu omstunder meget liden Interesse. Got og vel, om endog den, som hist og her saa
       sielden fremkiger, ikke er tillyvet eller tildrømt? Jeg troer ikke, at det blot er
       vore politiske Indretningers Skyld, at Kunsterne i egentligste Forstand overalt er i Forfald.
       Vi ere med alle vore Udsvævelser mindre sandselige end hine vore smagfulde
       Forfædre.Hele Naturen rundt omkring os er selv saa at sige bleven mindre sandselig, efterhaanden som
       den er bleven meere forstaaelig. Vi studere den mere og føle den mindre. Solen har
       tabt meget af sin Ild for os med dens Bevægelse, og Copernikus, i det han grundfæstede Thronen, styrtede
        Kongen. Tordenen er ikke længer nær saa
       majestætisk, siden Electricitets-Opdagelserne, og Franklins
       mageløse Gravskrivt er sand efter Bogstaven: "Den
        Mand, som knuste Tyrannernes Zepter, sønderbrød og Jupiters
        Lynildstraale!"* Saa gaaer det med alle øvrige Phønomener
       - hvad de have vundet i Mathematik have de tabt i Dynamik. De have fiernet sig fra
       Hiertet, efterhaanden, som de kom Hovedet nærmere.Vore Sprog ere blevne mindre kraftige fra den Tid de bleve mere rige. Videnskaberne have
       udvidet, men ikke forskiønnet dem. Hvad ere alle Europas levende Sprog i
       Vægt og Klang, i Styrke og Sødhed mod det afdøde Grækiske? Hundeglam, Frøe-qvækken,
       Kattemjaven - mod Tordenbulder, Kilderislen og * Eripuit Coclo
        fulmen, sceptrumque Tyrannis. Lærkesang! Vore Sprog ere ikke mere
       Billed-Sprog, men Tegn-Sprog; deres Maal have flere Lyd, men færre Toner.Vi selv endelig ere blevne - saa vilde Jordens Opdrager det - mindre
       poetiske, og mere philosophiske. Ikke som vi allerede havde grebet det; men vi gribe
       derefter! - Saa jammerligt det for Resten kan see ud med vor egentlige Philosophie,
       saa vidt vi maaskee og forvilde os fra dens egentlige Maal og Vane, saa vist er det dog
       udentvivl, at vi, i Sammenligning med Oldtidens Mennesker, tænke
        mere - og derved føle mindre. Ikke som om
       Tanke og Følelse modstrede eller ophævede hinanden -
       tvertimod, de ere vort Væsens Brud og Brudgom, og engang skulle de
       ægtevies til hinanden! o salige Samfund! engang! - men denne
       Menneskehedens almindelige Bryllupsfest er ikke endnu, er maaskee langt borte! Imidlertid er
       det got at Brudgommen og begynder at vise sig. Paa hin Side af den farlige Broe ville de
       finde og favne hinanden!Men forvilder jeg mig ikke? er jeg ikke kommen alt for langt fra den snorlige Gade mellem
       Rhinporten og Neckarpor-ten? Tilforladelig! vil jeg ind i Byen igien endnu før
       Aften, er det høi Tid at vende tilbage. Lad os vælge den
       første den beste Stie!Om Kunsterne overhovedet er noget af det væsentlige for Menneskeheden til alle
       Tider? om de ikke blot ere Biosteret paa Træet? om de høre til
       Frugterne? Denne Vei løber alt for vidt ud; paa den kom jeg vist ikke tilbage i
       Hastighed! -Om den Poesie, jeg her har talt om, og hvormed jeg har sammenlignet
       Manheims Steen-Henriade, de preussiske Folke-Alleer, og de hollandske
       Træe-Geledder, kort sagt: det egentlige Versmagerie, som
       bestaaer i Stavelsernes Afmaaling og Sammenpasning, fortiener at regnes iblandt Kunsterne? om
       der gives virkelig nogen anden Ordkunst end Veltalenheden? om der existerer nogen virkeligere
       Poesie end Yoricks følsomme Reise, Don Qvixotte, Tom Jones, Gesners Idyller,
       Zadig, Agathon, Shakespears og Holbergs Skuespil, Heloise, Landsbyepræsten af
       Wakefield, og andre deslige Hovedet og Hiertet uden Metrum og Riim henrivende og fortryllende
       Værker? om Stavelsemaal og Riim er at ansee for meer end den egentlige Ordkunsts
       Gangevogn og Ledebaand? om den aldrig tør, bør, eller kan komme  saa vidt at den gaaer eene? - Ogsaa denne
       Vei synes en alt for vidtløftig Omvei. -Her er vor Stie!Antaget, at vi havde vovet os paa de tvende nysnævnte Veie, og derpaa virkelig
       vare komne efter, at Kunsterne overhovedet henhøre til det Vedvarende i vor
       Verden, og at den bundne Stiil virkelig bør regnes iblandt Kunsterne -
       saa følger dog neppe deraf, at man har Ret i at anlægge Stæder
       med snorlige Gader i ordentlig afmaalte Qvadrater. En heel Bye kan neppe nogensinde
       være en Gienstand for Kunsten. Den Eenhed som bringes i dens Bygningers
       Mangfoldighed kan umueligen være Skiønheds, og det er latterligt at
       lægge det an derpaa; thi en Stad kan ikke fattes i et Moment. I en enkelt Bygning,
       i en Samling af saadanne, der paa eengang falder i Øiet (der neppe overskrider
       fire) har Symmetrien hiemme. Og selv i det sidste Fald bør den neppe drives saa
       vidt, som paa vort Amalienborg, hvis skiønne Plads - den langt
       skiønneste, jeg hidindtil har seet - sikkert vilde være endnu
       meget skiønnere, hvis de fire Palladser ikke i alt vare hinanden saa fuldkommen
       lige.Symmetrie er den øverste Betingelse for
       Gienstænde, som fattes blot i Rummet; Afvexling den
       høieste Lov for dem, som allene kunne sammenfattes i Tiden. Den smukkeste Bye
       vilde altsaa være den, som bestod af lutter forskiælligen symmetriske
       Bygninger i bestandigen afvexlende Gader, eller rettere Pladse; thi Gader
       forudsætter en i hinanden løbende Række af Huse, der i mine
       Tanker umuelig kan være smuk. Hvorvidt den geometriske Regelmæssighed er
       anvendelig i Kunsten synes Naturen selv saa tydelig at have viist, at man ikke lidet maae
       forundre sig over, hvordan det var mueligt at forfeile denne Anvendelse. Den maa aldrig
       strække sig til en vis Frastand eller anbringes i et vist Omfang; thi i en vis
       Frastand og i et vist Omfang holder den op at være synlig, og fattes ikke
       længer af Øiet som den er, men ganske anderledes. Vor Jord er maaskee
       bleven rund for at tilfredsstille Maanens, men sikkert ikke for at tilfredsstille vores Smag.
       For Maanen er den et Huus, for os er den en Bye.En smuk Bye vil ikke sige andet end en Samling af smukke Bygninger, Pladse, og om man
       endelig vil, Gader. En smuk Bye  (som Bye, som
       enkelt Gienstand, som et Ganske betragtet) er utænkelig, uforestillelig -
       anderledes end i Prospect, uden fra; og her giælder ganske
       andre Regler end Symmetriens. Der er rigtig nok endnu een Maade muelig, at samle dens Deele
       til et Heelt, nemlig fra Toppen af et høit Taarn i Midten, ovenfra - og her falder det Geometriske aldeles i Øiet; men og
       som blot Geometrie, som en Abacus Pythagoriscus. Manheim seer under
       denne Synspunkt ud som et afrundet Dambræt.Dette var Øiets; men nu Forstandens Bedømmelse l Hvad den blotte Smag
       fandt uskiønt, trættende og til yderste Modbydelighed keedende, finder
       her den hele høiere Dømmekraft urimeligt, hensigtstridigt, utaaleligt.En Stad, besynderlig en stor Stad, støder allerede Forstandens Blik. I det
       mindste betragter jeg en saadan omtrent, som jeg forestiller mig, en fritflyvende Sommerfugl
       betragter en Biekube. "Men hvad er stødende deri?"
       Proportionen l Jeg finder nemlig denne Biekube for lille. - "Men jeg
       burde betragte den som Bie, og ikke, som Sommerfugl." - Som Bie finder
       jeg et Rige og ikke en Stad at være en Biekube. Og derimod har jeg intet for saa
       vidt - indtil videre. "Indtil videre? - " Ja reent
       ud sagt, for ikke at giøre en Røverkule - eller en tillukt
       Biekube - af mit Hierte: jeg troer at hele Jorden egentlig
       burde være Menneskehedens Biekube, og at den virkelig engang - naar de
       forskiællige Biestader have sluttet Fred med hinanden - bliver det. Her
       hedder Sproget, Der skal være een Hiord og een Hyrde: Der skal
        være een Dronning og een Kube! - -Biekuben bør være tilstrækkelig for alle Bier; man veed at
       der gives tre Sorter! Men - kiære Stadbyggere! - er en Stad
       virkelig tilstrækkelig for alle Stænder? O! den meeste Honning beredes
       uden for den! Man betænke desuden, at et Menneske er forskiællig fra Bien
       i andet end blot legemlig Størrelse! Vare disse tvende Skabninger for Resten
       fuldkommen lige, vilde jeg aldeles intet have at indvende imod vore Stæder; thi der
       rummes omtrent ligesaa mange Mennesker i en Stad, som Bier i en Biekube. Men blot dette synes
       mig er stødende, at man har behandlet Folk aldeles som Fæe. -
       -Her fløi en Tanke tilbage til Dannemark - til Trolleborgs udflyttede Gaarde: O maatte flere og flere Aander, som Reventlows, sprede Taagen med Byerne! Unægtelig
       bliver et Land derved lysere; thi Skyggerne kastes ikke længer i saa store Masser.
       Det er med Beboerne, som med Boligerne: for tæt sammenstablede skygges, taages,
       beryges og fordærves del Hvor frydede jeg mig over de udflyttede Gaardel Min
       Indbildningskraft udflyttede hele Jorden - Manheim sprang
       pludselig i tusinde Stykker - og hele Menneskeheden bevægede sig i Luft
       og Lys, som en Fugl der slipper ud af sit Buur giennem det aabnede Vindue. Jeg saae
       Instinktet overlade Fornuften Commandostaven, den blev en Talisman i Dronningens Haand
       - og Ormen fløi op, som Sommerfugl! Det var et saligt Syn! Bruden og
       Brudgommen favnede sig paa hin Side Broen - og i Baggrunden saae jeg
       Retfærdighed og Fred kysse hinanden. -Held os, at vi ikke see Jorden blot som den var og som den er; men og i visse
       Øieblikke, som den skal være! Held os, at vi ikke blot vandre mellem
       vore Fædre og Brødre; men og undertiden mellem vore
       Børnebørns Børns Sønnesønner og
       Datter-Døttre! - Og Held mig (hvor
       ønskede jeg og mine Læsere!) at jeg ikke blot er i det sammensatte; men
       og - i det udstykkede Manheim! Thi, jeg gientager det, det første er
       utaalelig kiedsomt i Bredden og i Længden; man staaer Skak, hvor man staaer deri.Støder en Stad overhovedet Forstandens Blik, saa saarer i Besynderlighed en Stad
       som denne det. Den er ikke blot sammenpakket og sammenpresset; men tilskaaren og tilspidset.
       Jeg veed ikke om det ogsaa hemmelig bidrager noget til min Afskye for dens rette Linier,
       Qvadrater, og Tærninger, at intet i den menneskelige Gestalt er vinkelret eller
       fiirkantet. Man frygter at Beboerne i en saadan Bye alle Øieblikke
       støde sig. Det er mærkeligt, at Smagen endnu aldrig har
       indført fiirkantede Drikke-Glas. Jeg troer heller ikke at
       man kunde drikke andet end Apotheker-Draaber og høit Brændeviin deraf
       - Viin og Kildevand umueligt. Iis derimod kan jeg ret got tænke mig i
       fiirkantede Glas, og dette gaaer saa vidt, at Vand midt om Sommeren i en fiirkantet Flaske
       (der gives desværre deslige!) forekommer mig frossent. Ogsaa fryser jeg paa en
       Maade her i Manheim; jeg stivner. Jeg kunde umueligen løbe her med en vis Fart.
       Jeg føler det inderligt, jeg kunde umueligen blive forelsket her, i det mindste
       ikke paa Gaden, som dog i nogenlunde krumme Byer er  mueligt. Al Varme, al Bevægelse, al Kierlighed er rund, eller i det mindste
       oval, spiral, eller paa een og anden Maade bugtende. Kun det kolde, det
       ubevægelige, det ligegyldige, og selv det hadefulde er snorlige og kantet. Stode
       Menneskene, for Exempel, til Feldts i Grupper, i runde Kredse, i stæden for i
       Colonner og i Geledder, vilde de dandse i stæden for at slaaes. Derfor beroer og
       den hele Taktik paa Vinkler. Naar saae man en kantet Flamme, naar jeg undtager den
       dræbende Lynild, der dog vel kun synes saa? - en snorlige Bæk?
       en stiv Omfavnelse? Hvor yndigt bugter sig Luen! hvor deiligt bølger og snoer sig
       den rislende Flod ! og hvor bøieligt, hvor slyngende, hvor rundt er alt i Gruppen
        A mor og Psyche! Det ligeste paa Mennesket er de kolde,
       ubevægelige, bidende Tænder - og dog har den skiønne
       Natur sørget for at de staae i en Halvcirkel. Livet er rundt og Døden
       er kantet. Vi komme runde og bugtende til Verden, og gaae kantede og stive derfra. De nyeste
       Vugger ere ovale - en skiøn Opfindelse! thi det voxende Liv
       bevæger sig deri; vore Liigkister derimod ere fiirkantede. En Stad i Manheims Smag
       passer for Døde - eller i det høieste
       for dem, som dræbe. Dens Bygninger burde være
       Mausoleer eller Barakker. I det første Tilfælde burde en saadan Dødbye være under Jorden; i det sidste burde en
       saadan Morderstad reent bort deraf.Jeg har giemt tilsidst den Synspunkt, hvorfra en saa geometrisk rimet ( à propos! Bogstaven ihielslaaer Aanden, og
       Rimet ihielslaaer selv Bogstaven!) stiv, kantet, kold,
        ubevægelig, ukiærlig, og dødelig
       Bye endnu paa eengang seer latterligere og afskyeligere ud, end fra alle andre. Man
       nødes nemlig til at forestille sig alle dens Indvaanere (Indbyggere kan man ikke
       kalde dem, naar man undtager den Eene, hvis Huus rager over alle de andres* den eeneste
       Ind-Ud- og Ombygger) som Slaver. Den eene Gade er som den anden, det
       eene Qvarteer er som det andet, og alle Huse ere lige. Hvorledes vilde det være
       mueligt at bringe fuldstændige Mennesker - jo
       fuldstændigere jo friere, og jo friere jo fuldstændigere, og jo friere og
       fuldstændigere, jo forskiælligere - endogsaa blot i denne Punkt
       under eens Benævnelse, i een Form, saa at sige under een
       Hat? For Behagelighedens * Det er under haard Straf
        strængeligen forbuden, i Staden at bygge Huse af en vis Høide, i
        Betragtning af det churfyrstelige Slot. Skyld? Men det er langt fra ikke behageligt at
       sammenstues og tilstudses. For Skiønhedens Skyld? Men det er ikke
       skiønt, i det mindste kan Skiønheden ikke fattes, hverken inden- uden-
       eller ovenfra. Altsaa vel for Beqvemmelighedens og Nyttens Skyld? Men kan noget
       være ubeqvemmere og unyttigere end at gaae i lige Gader, boe i lige Huse, og have
       Nød med at skille det eene fra det andet? Kunde Beqvemhed og Nytte ikke langt
       bedre opnaaes ved fleer end ved færre Midler? Tvang er det! Mennesker hverken gaae,
       staae, sidde, ligge eller boe i lige Rad uden Tvangl Et eller andet maa giøre Vold
       paa dem, for at faae dem i lige Linie enten det saa er i Krigshære, eller i
       Hospitaler (hvor de ligge i Rad) eller i Stæder. Spørsmaal, om de, uden
       Vold, overalt vilde boe? end sige boe saa bundne? Naturen siger Nei!
       og Fornuften siger Nei! Kun det, der ligger imellem begge, siger adlydende Ja. Der gives kun
       een eeneste Hat, hvorunder Menneskene naturligen og fornuftigen kunde foreenes: Den
       almindelige, i deres Hierter med større eller mindre, tydeligere eller utydeligere
       Bogstaver indskrevne Lov. Men det er i egentligste Forstand Friehedens Hat! Den er rund! Enhver anden er for lille, og indkniber om
       ikke forknuser dem Hovederne! Enhver anden er trekantet med fiirkantet Puld.Fire og tyve Tusindes Ideer have maattet rette sig efter een Eenestes indtil i andet,
       tredie, fierde, femte Led, og saa videre. Denne Forestilling er utaalelig. Man seer
       Despotismens Befalinger i Lapidarstiil. Man seer boesiddende Borgere
       med Huus og Hiem behandlede som Buxbom, Soldater, Kegler og deslige Ting - og ærgrer sig, hvis man har mindste Høiagtelse
       for Guds Billede. Der fattes Manheim til fuldkomment udvortes, i Øiet faldende
       Slaverie intet uden en - Nationaldragt.Jeg føler, at mit Gemyt i den korte Tid jeg har opholdt mig her, allerede
       tvertimod sin bugtende Natur har begyndt temmelig at kante sig. Saaledes bliver Vandet i et
       Par ret kolde Vinternætter til Iis. Hvorledes maae det gaae de Gemytter, som
       bestandig ere og blive her? Jeg gyser ved at tænke derpaa. Mit Haab, min eeneste
       Trøst, er at de ventelig tilbringe i det mindste deres halve Tid paa Landet, hvis
       overordentlige, virkelig paradisiske Rundhed formodentlig
       giør det got igien, og smelter hvad Byen styrknede.Man seer ellers af Manheims vidtløftige
       Befæstning at Churfyrsterne have regnet paa, at Byen af sig selv vilde disciplinere
       sine Borgere; thi til at forsvare den behøves, foruden den ordentlige
       Besætning, omtrent ligesaa mange Soldater, som den tæller Indvaanere af
       Mandkiønnet. BilledgallerietSkulde jeg ikke see det mere, kommer jeg ikke paa min Hiemreise tilbage over Manheim, vilde jeg næsten fortryde at have seet det. Rigtig nok
       var det i kort Tid en overvættes Nydelse; men blot Nydelse uden Frugt er i Grunden
       en bedrøvelig Ting. Neppe er den forsvunden, før man finder, at man har
       tabt mere derved end man har vundet.Den Nydelse, som Betragtningen af Kunstens Værker skiænker os, kan
       især lætteligen fortiydes, hvis den ikke langtsomt, ordentligen, og med
       fuld Bevidsthed inddrikkes, hvis den i Hast nedslurkes, og saaledes beruser og
       overvælder, isteden for at qvæge og tilfredsstille. Med den
       skiønne Natur er det anderledes. Dens Nydelse er tienlig til alle Tider og paa
       alle Maader. Thi Naturen har den, i en vis Forstand guddommelige
       Egenskab, at den passer i alle de Tid- og Rum-Former, vor Forestillingsevne betiener sig af,
       for at fatte den. Den er paa eengang stor, skiøn og behagelig i det Heele og i
       sine Deele, for det hurtigste Blik, og for den langsomste Skuen; dens Melk og Honning er
       stedse sund, hvad enten man tyller sig dermed eller blot nipper dertil. Man kunde ligne dens
       Nydelse med Barnets Dien. Den menneskelige Kunst har en meget trangere
       Sphære - kun under visse Betingelser bliver dens Nydelse os
       fuldstændig, behagelig, og gavnlig. Den fordrer en vis Afstand, gode Stunder, og i
       visse Maader Kunst i at nyde. Den har et bestemt Maal, lig den
       tillavede Drik og Spise, som ingenlunde bør overskrides, og fordøies
       ikke nær saa let som Naturen.Ogsaa denne kan matte; men den Mathed, som en voxende Fortryllelse i paa hinanden
       følgende skiønne Egne, med afvexlende Udsigter, forvolder, er som
       Søvnen efter en mødig Dag, da derimod Udmattelsen efter mangfoldige
       Kunstarbeiders Betragtning  er som Feberens urolige
       Slummer. Hvor behagelig var den Hvile, hvori alle mine Livsaander ligesom
       afspændtes, efter hin Dags fulde Naturnydelse, ved hvis Aften jeg gleed ned til Einbeck, imod den Sandsetræthed og Tankeforvirring, jeg nu
       føler, efter i tre Timer at have giennemvandret dette Galleries ni Sale!Antallet af Malerierne beløbe sig til henimod tusinde. De ere ophængte
       uden Plan og Orden: Italienere, Nederlændere, Franske og Tydske mellem hinanden; nogle saa høit, og andre saa lavt, at
       man ikke seer meget andet end de forgyldte Rammer. Man finder Mesterens Navn over de fleste,
       en Indretning, som (hvis Angivelsen ellers er tilforladelig) synes mig meget fordeelagtig. De
       langt fleeste ere af den Nederlandske Skole, og saavidt jeg ved Giennemløbningen i
       tre Timer kunde slutte, forholde sig de virkelige Mesterstykker til det maadelige og slette,
       som i det høieste eet til ti. Spørsmaal, om man i en saadan Kunst-Ager
       giør vel i saa langmodigen at lade Klinten staae mellem Hveden?Strax ved Indgangen i den første Sal faldt mit Øie, som trukket af en
       Magnet, paa to Landskaber af Vernet, begge
       Søestykker, det eene i Storm, det andet i Havblik. Upaatvivlelig lønne
       disse tvende virkelige Mesterstykker allene Gangen igiennem alle Manheims Gader og alle
       Galleriets øvrige Sale. Luften og Vandet i begge er især
       beundringsværdig. Lynet i det første, og Maanens Gienskin i det andet er
       saaledes, at man uvilkaarligen tænker paa Prometheus ved at
       see det i Ramme. Man tvivler ikke længer om Tilforladeligheden i hin
       skiønne Anecdote om Vernet, at han engang ombord i en
       Torden-Orcan paa det fnysende Hav lod sig binde til Masten, og, i det Skibet var i Begreb med
       at forgaae, og det øvrige Mandskab overlod sig til andægtig eller
       blasphemisk Fortvivlelse, udraabte i Henrykkelse: "O Gud! det,
        er dog herligt!" den beste Text jeg kiender til en Afhandling over det Høie, og et Træk til dets Udvikling, der er mig mere
       værdt end alt hvad Longinus og alle følgende
       Theorister hidindtil have folianteert, qvarteert, og octaveert over denne Materie. Sandelig!
       der ligger mere i dette Udraab, end det lader til; i det mindste kunde det vel vorde for en
       kommende Æsthetiker hvad det nedfaldende Æble var for Newton.Mattheis's ækle Cato, Denners gamle
        Kiellinghoveder, mangfoldige Dyrstykker, Blomsterstykker og Frugtstykker overfoer mit Blik i mueligste Hast, da det ikke veed at
       skiønne paa nogen af alle disse Herligheder. Talent og Flid er ikke egentlig
       Kunst. Kunsten fordrer overalt Ideal i mine Tanker, baade i Gienstand og Form. Visse Dyr
       kunne rigtig nok opidealiseres; men endog disse anbringes dog udentvivl best i Bi-Grupper
       der, hvor Mennesket, Kunstens Skaber og Værk, spiller
       Hovedrollen. Umiddelbart i Naturen ubehagelige Gienstænde burde Maleren, synes mig,
       aldrig befatte sig med. Den døende Cato er malerisk i det Øieblik han
        beslutter at døe; men ikke i det Øieblik han døer, især da han døde paa en saa
       saare ubehagelig Maade. Hvad visse Dyr og Frugter angaaer, da holder jeg for at Kunstneren
       uden Fare kunde rette sig efter den Regel: intet at fremstille for Synet,
        hvad der bedre og hellere fattes af en anden Sands! - og upaatvivlelig spiser
       man dog en stegt Hare, for Exempel, eller tillavede
        Østers heller end man seer dem.Iblandt de mange Jagtstykker, og deslige, stødte
       adskillige alt for meget mit blodskye Øie - hvo gider seet to hinanden sig til døde bidende Hundef eller en Hiort, i hvis blødende Ryg de hænge ved
        Tænderne? - men dog fandt jeg et rasende Vildsvin
        mellem hylende Jagthunde af Snyers saa levende, at jeg maatte
       yde Mesteren min fulde Beundring.Den største Samling af gode Stykker her, saa vidt jeg i den korte Tid kunde
       mærke, tilhøre Landskabsmalerne. Af alle behagede
       mig, næst Vernets, ingen mere end Van der
        Neers. Poussins svarede fast ganske til den glimrende Forestilling, jeg havde giort mig
       derom. Et Stykke i Særdeleshed overtraf alt hvad jeg har seet og indbildt mig i
       Skovtegning. Men enten maae Voltaire have havt den elendigste Smag i
       Malerie, eller han har sagt den lumpneste af alle sine Blasphemier, dengang han tillod sit
       Vid de uanstændige Linier:"- - - dans sa gloire
        eternellePeint galamment dans le goût de Watteau;"thi vel veed jeg ikke om Naturen, i sin uendelige Forskiællighed nogensteds
       nogensinde har frembragt noget som langt fra kunde ligne de Stykker, her findes af denne
       franske Pensler;  men det veed jeg, at han i det
       mindste ikke har malet i den skiønne Naturs Smag.Af den lille, nette, peene, sminkede Van der Werff fandtes her
       adskillige Lækkerheder for Elskere af Gotgot i Maleriet, hvoraf een allene havde
       kostet 8000 Gylden, hvorfor jeg tilforladelig havde betænkt mig paa at give otte
       Styver. Det største Stykke af ham her var de ni Muser
       - neppe havde han kunnet valgt et med hans Smag mere contrasterende Æmne.
       Ingen Maler er i mine Tanker længere fra det væsentlige i Kunsten end
       netop denne saa berømte Udpensler. Han idealiserer hvad der ikke kan idealiseres,
       og forsømmer intet i sin overvættes ængstlige Udarbeidelse
       - undtagen Hovedsagen. Raphael gav os Guder og Engle i menneskelig Colorit; han
       derimod giver os Vanskabninger og Uglebilleder i guddommelig Englehud. Hans Billeder ere mere
       til at spise end til at see. Han har ikke malet for den indre, men for den ydre Sands. Det
       var mig derfor og efter hans Mesterstykkers Betragtning, som om jeg havde forspiist mig i
       Marzipaner. [...]Billedgallerier - saaledes som de hidindtil ere indrettede
       - bidrage meere, troer jeg, til Afsmag, end til Smag for Kunsten. Hvad kan der vel
       komme ud af at giennemløbe, skeete det end nok saa ofte, nogle hundrede aldeles
       forskiellige Billeder, hvoraf intet sees, som det bør sees: allene; hvoraf hvert er indfattet i en al Virkning fordærvende,
       Øiet blendende og svækkende Ramme; hvoraf de færreste have den
       rigtige Dag, Maleriet udfordrer, og de fleeste sees i den unaturligste Forkortning? Det er
       deels paa eengang, deels umiddelbar oven paa hinanden at høre de forskielligste
       Musiker - og, kunde man, vilde det ikke være meget urimeligere at
       giennemblade alle Nationers Epopeer og Tragedier paa een Dag, end at besee et saadant
       Billedgallerie i tre Timer. Man nøies i Grunden paa denne Maade med Rammer (eller
       Bind), Navne og Titelblade. [...]Aldrig, i det mindste, burde en Raphael og en Rubens, en Titian og en Douw, en Guido og en Teniers - eller overhovedet
       en Italiener og en Nederlænder hænge ved Siden af hinanden. Det er, som
       naar man i en Concert vilde give Stykker af en Kirkemusik og af en Operabuffa mellem
       hinanden. Man taaler til Nød, at gaae fra den sidste til den første;
       men oven paa Schultz at høre Paisiello, eller strax efter Raphael at see Rubens, er aldeles utaaleligt. Selv Overgangen fra en maadelig
        Italiener til en ypperlig Nederlænder er for min
       Phantasie Fald. I den førstes Værk er næsten altid et jeg veed
       ei hvad af Apenninernes reene Himmel, i den sidste gemeenligen noget,
       var det end nok saa lidt, af Underhavets Taage.Men det er Tid at jeg gaaer tilbage til mine Æselinder; thi jeg seer en
       mægtig Hob Propheter komme mig imøde - og ingen Samuel har salve t og kyst mig. OversvømmelsenManheim, den 31. Julii.Deelt mellem Reise, Bekymringer, og Sygdom, har jeg ikke før nu kunnet eller
       villet skrive Dem til, da mit faste Forsæt var, at mit første Brev til
       Dem skulde være, om ikke et heelt Brev, saa dog i det
       mindste et Brev fra en heel Person. Fra det Øieblik, jeg
       forlod Dem, er jeg bestandigen faldet meer og meer fra hinanden, og jeg havde tilsidst Umage
       med at forestille mig mig selv, som een. De veed, at min Navne, Janus Bifrons, havde to Ansigter; mig syntes, jeg undertiden endog havde
       tre; og havde jeg i denne Tid skullet givte mig, var mit Valg sikkert ikke faldet paa nogen
       anden, end paa Frue Hecate-Luna-Diana, den eeneste
       tilstrækkelige Kone, jeg kunde tænke mig. Den churphalziske Syndflod, der i disse Dage indkniber os i det enkelte, snorlige,
       keedsomme Manheim, har givet mig Leilighed til at sætte mig en Smule sammen igien,
       og bringe en Slags Eenhed i min Trefoldighed - saa længe det varer.Hvor er De? og hvorledes befinder De Dem? Har det bare den forønskte og
       fortiente Virkning, at De saa længe taalmodigen har sydet i Pyrmont-Kiedelen? Alle
       graae Krebs blive ikke røde efter denne Kaag! Jeg i det mindste er endnu lige
       bleeg. De er dog vel ikke alt paa Veien tilbage til det elskede Fødeland? Ak! Fødeland! Fædreland! Fædreneland! Forestil
       Dem! jeg har endnu ikke mindste Efterretning derfra. Jeg veed ikke, om  det blot reiser sig heraf, eller af de mangfoldige paa hinanden hyppede
       Vandbegreber, som her giennemstrømme, oversvømme og aldeles drukne mig;
       men jeg har en lille Mistanke om, at hele Skandinavien er siunken, at
       Europa har tabt sin Natkappe i Nordsøen, som hun for nogle Aar siden tabte een af
       sine Tøfler i Middelhavet? Alting bestyrker mig i denne rædsomme
       Formodning: Tidender og Utidender. Tidender - i det jeg har læst i
       Aviserne om vor besluttede Neutralitet. Hvad kan være neutralere end et forgaaet
       Land? Utidender - i det jeg nu paa henimod fyrretive Breve ikke har faaet et
       eeneste Svar; og hvo kan mindre svare paa Breve end druknede Folk? Hvor vil De altsaa hen? De
       finder ikke engang et Olieblad!Vor Reise har for Resten været meget behagelig, særdeles i Maynz, som forekom mig et sandt catholsk Mahometsparadiis. Jeg kan i en Hast ikke give Dem et tydeligere Begreb om denne
       velsignede Bye, end ved at forsikkre Dem, at der ere ligesaa mange Gratier deri, som Spillere
       i Pyrmont, og ligesaa mange Glas Rhinskviin i den første, som Glas Vand i den
       sidste.Manheim har desmeere Lighed med hint Bad. Over,  under, rundt omkring os
       Vand, Vand, og atter Vand! Var Digteren Iffland, Philosophen Dufresne, og især Sangerinden Madame Beck ikke her, vilde det være utaalelig keedsomt, siden vi plat ud ikke kunne
       komme ud af Byens Midte, da Rhinen og Neckeren, og oven i Kiøbet et Skyebrud har
       sat alle Broerne, Portene, og Udgaderne under Vand. Oversvømmelsen 1784 var ikke
       nær saa vaad. Allerede i Gaar Formiddags var Neckerbroen bortskyllet, og Vandet
       stiger endnu bestandig. Kun den øverste Deel af Staden er tør. Jeg har
       den heele Dag ikke giort andet end tage denne vaade Beleiring i Betragtning, og i femten
       forskiellige Gader været Vidne til femten forskiellige Syndflod-Scener. Levende
       staaer enhver af dem for mig; hvor ønskte jeg at være Hogarth eller Teniers, for at henslænge dem paa
       Papiret! Hist stavrede fem Personer paa et Flaad, der alle Øieblikke vippede
       under, her kom en Pige seilende i en Seng, hist en Dreng i en Balle, og her en lille Glut paa
       en Bagdør. Neppe var de komne om Hiørnet, før de
       mødtes af en velbemandet Flode af Tønder, Oxehoveder, Oldener og
       Deitruge. De forskiellige Skuder stødte paa hinanden, tabte Ligevægten,
       kuldseilede eller  strandede. Lykkeligviis var der
       Vindver aabne til Redning paa begge Sider af Sundet. En Karet rullede frem, fire Personer
       deri troede sig saa sikkre som i Noahs Ark; ogsaa gik det virkelig godt, saa længe
       man saae Hestenes Manker - men pludselig saae man dem ikke meere - og ak!
       det var ikke Havheste! de druknede, Kareten kantrede, og Passagererne
       dumpede ud i Vandet. Den hele Eqvipage indtil Hestene forvandledes til blinde
       Skiær, hvorpaa Sengene, Deitrugene, og Ballerne leed Skibbrud. Man havde alle
       Øieblikke Leilighed til at bemærke Pelzernes
       Uerfarenhed i Søevæsenet; thi Flodvæsenet er ikke det samme.
       Det er som Gangevogn imod Skøiter. Saalænge de blev i de smallere Gader,
       gik det an; men ikke saasnart befandt de dem i aaben Søe, paa en Kirkegaard for
       Exempel (det daværende Manheimske Mare mortuum)
       før deres hele Styrmandskonst forlod dem. Det var dem ikke nok at see Land; de
       maatte føle det, for ikke at fortvivle. Forlegenheden var ubeskrivelig, og mange,
       især i de øvre Gader, hvor Neckeren i Mands Minde ikke havde havt sin
       Snabel, bare sig ad, som om de aldrig havde seet Vand før. Jeg gad vist om Hollændernes Forlegenhed vilde blive større, hvis
       alle deres Kiær engang ved en Landoversvømmelse
       bleve tørre? -Det smukke Kiøn var meest ilde faren i denne Hurlumhei. Mangel paa
       Støvler, og hvad der er derover, satte adskillige Damers Undseelse og
       Bluefærdighed i den meest fortvivlede Raadvildhed. Jupiter
       syntes at have forvandlet sig til Vand, for at forfølge dem. Heller havde de seet
       sig beleirede af alle Verdens Zephirer, Favoner, og Boreas selv oven i Kiøbet. Imidlertid maae jeg til Ære for
       Manheimerinderne tilstaae, at de fleeste med urokket Bestandighed bestode i denne deres
       Dyders Vandprøve. Gradationen i Tugtigheden var ellers i doppelt Forhold til
       Skiørternes Fiinhed og Føddernes Peenhed. Jeg lagde Mærke til
       at de fornemmere overhovedet gav tre Fingersbredde meer efter for Vandets Frækhed,
       end de ringere. Men selv de mindst blufærdige vare dog ærbarere end vore
       knibske Amagerinder, og hvad Strømpebaand angaaer, da have Faunerne i den mindste Entree paa vort Kiøbenhavnske
       Theater en langt rigere Høst, end Tritonerne havde den her
       i hele den Manheimske Vandflod, som jeg just af denne Aarsag ikke meer vil kalde Syndflod.
         Jeg frydede mig inderlig over at opdage saa mange
        Peneloper, Susanner og Lucretier, der hvor jeg
       mindst havde formodet dem. Jeg fandt min Troe paa Fruentimmere bestyrket, og gik hiem med den
       søde Overbeviisning, at i det mindste de ni tiende Deele af det smukke
       Kiøn ere vor Tilbedelse værdig.I alle Gaderne blev hørt Hulken, Hylen og meget Skrig. Alting var i Angst og
       Forvirring. Anstalterne vare yderst elendige, eller egentligere: ingen. Soldaterne gave sig
       en utaalelig Vigtighed. De vilde lade som Matroser, og vare og bleve Soldater. Hist og her
       var Slagsmaal om Brød. Prisen derpaa var den sidste Dag stegen til en uhyre
       Høide.Jeg steeg op i det høieste Taarn i Byen, for at oversee den hele
       Ødelæggelse. Hvilket Syn! Rundt om lutter Søe, og en stor
       Deel af Staden selv under Vand! Den hele Slette indtil Heidelberg er et lille Archipelagus,
       hvori de fleeste Øer ere bevægelige. Hele Huse, Straatage,
       Møller, Baade, krydse hinanden mellem enkelte Træetoppe og flydende
       Kornagre. Jeg kunde ikke længe udholde Betragtningen af denne Elendighed. Synet af
       de svømmende Neger, Landmandens bortskylte Haab, var især utaaleligt.
       Skaden vurderes alt til meer end en Million, og adskillige Mennesker have tilsat Livet. -
       [...]Den 1. August.Hvilke skrækkelige Tidender! den eene oven paa den anden! det er umueligt at
       komme bort! Posten selv kan ikke komme afsted. Hele Heidelberg, hvor
       vi ville hen, er oversvømmet. - Urolighederne i Frankerig ere gyselige. Dronningen og hendes Tilhængere har villet stikke
       Paris i Brand, nedsable Indbyggerne, og aabne Landet for Engellænderne. Basel skal være beleiret; tre tusende rasende Franzoser fordre
       Greven af Artois udleveert. Dufresne sidder her hos os, og copierer
       Brevene herom, som Baron Dalberg har meddeelt os. I Brüssel er Oprør. Selv her i Pfalz er en
       Opstand af Bønderne.Hvor utaaleligt, at maatte sidde her beleiret af bare Vand, isteden for at komme til Basel, beleiret af bare Franker! Jeg har giort
       Anstalt til at faae en Baad, for at bringe mig over Manheims druknede Flade til een eller
       anden Høide, hvorfra jeg  eene (da de
       andre synes ingen Lyst at have til dette Forsøg) vil gaae i det mindste til Speyer.Vandet falder. I dette Øieblik melder os et Bud, at vi kunne komme bort i Morgen
       tidlig. Hvilken Glæde! Himlen være lovet! jeg sover altsaa sidste Gang i
       Nat i dette besqvulpede Fængsel. Frihed og de fire ElementerFrihed! Frihed! O hvor er du fortryllende! hvor overstraaler du - besynderlig i en
      skiøn Foraars-Morgen - alle Slottes Pragt! hvor er dit jeg veed ei hvad uendelig meget mere værdt end al Verdens Skuespil,
      Statue-Sale og Billed-Gallerier! Hvor langt foretrækker jeg din Armod alle
      Fængslers Rigdomme! -Hvilket Aandedrag! hvor let! hvor qvægende! hvor styrkende!-"Kan man drikke sig en Ruus i bar Luft?" spurgte jeg Sparzet. "Den fuldkomneste Sieleruus!" svarte han.
      "Jeg har den allerede," lagde Adams til. Hvor
      vifter og flagrer og skimrer det rundt omkring mig, som om alle Zephirer dandsede
      Kiæden om mit Hoved! Er hin vigende Morgendamp, denne svindende Taage i eller uden
      for mig? Vaagner jeg? eller vaagnede hele Naturen? Det er en himmelsk Morgen!Den var aldeles fuldstændig! - Inden i os, uden om, under og over os
      dagedes alt. Vi tænkte alle paa vore Fødselsdage. Kudsken selv raabte:
       De t er en deilig Morgen! og hvis Hestene ikke raabte det tydeligt
      nok, var det vores Skyld, at vi ikke forstode deres Hnhmhnhm!Det tvetydige i vor Fremfart, om vi reiste til Lands eller til Søes? giorde vor
      Stemning, som den hele Scene, endnu høitideligere og underfuldere!Betragtede vi vort Kiøretøi og de ranke italienske Poppeler paa begge
      Sider, syntes det som om vi virkelig endnu vare paa Landjorden. Overskuede vi derimod den hele
      Omegn, lod det i alle Maader til, at vi feilede. Rundt om stod alting i eller under Vand. Paa
      den eene Side bevægelige Høestakke, paa den anden flydende Neeger. Alle
      Marker og Enge vare oversvømmede, og  af
      de mangfoldige Haver, vi ved Udkiørselen af Manheim kom igiennem, saae vi intet
      uden Træerne, nedbrudte Steenporte, og halv i Vand nedsiunkne Lysthuse. Den hele
      skiønne Flade mellem Manheim og Schwezingen udgiorde et Glarhav, der i
      Førstningen, inden Morgentaagen gav Plads for de i Baggrunden opskydende
      Høie, syntes uafseeligt som Oceanet. Neckeren var i dette Moment den bredeste Flod
      i Europa. Alle Øieblikke spurgte vi Kudsken om vi endnu var paa fast Grund, og
      havde vi ikke havt Alleen, vilde det været umueligt at finde Veien. Vi
      mødte ikke een eeneste Vogn, undtagen enkelte tomme, der hist og her fra de forrige
      Dage vare blevne staaende; thi næst Posten var vi de første, som havde
      vovet os ud.Vi havde altsaa intet uden Vand, Luft, Solen, og Træetoppene - det er: de fire Elementer, saa reene og bare som man
      omtrent paa engang kan have dem; men vor Morgen blev derved desto herligere; thi den syntes
      hele Skabningens. Vor Vogn forekom os Arken, vor Kudsk Noah, vi selv Sem, Cham og Japhet - og Biergstrækningen ved Heidelberg Ararat. Vi sang uvilkaarligen alle; jeg er vis paa, at hint første Skib med
      hele sin levende Ladning, ved de første Glimt af den frempippende Jord har
      været een Concert - den fuldstændigste
      noget nær, som før eller siden Syndfloden nogensinde har været
      opført. -Det var i visse Maader en Lykke, at vore Fødder vare bundne ved denne Leilighed,
      og at vi saaledes ikke strax paa eengang ved Udløsningen af vor Bastille fik vor
      fulde Frihed; vi havde ellers gallopperet bort fra vor Vogn og alle vore Sager i den
      første Henrykkelse, og glemt, hvad man saa let glemmer, og hvad man dog aldrig
      burde glemme: at Mennesket ikke kan leve af Frihed allene; og at de
      blotte bare Elmenter ikke strækker længer til, end høit en
      udslagen Sommermorgen, og saa længe dens Ruus varer.Naar vi ikke sang, anstilte vi Betragtninger over Frihed -
      denne nye Comet paa Europas Horizont, hvis Hale synes alt meer og meer at udbrede sig, saa at
      mange endog paastaae, at den snart vil indtage hele Himmelen. Det er slemt, sagde jeg, hvis
      denne Lignelse skulde være den rigtige. "Og hvorfor?"
      - Jeg holder meer af en Sol, end af en Comet, og sandt at sige, jeg er ingen synderlig Ven af Haler.
      - "Men om Cometen med Tiden 
      bliver Sol?" - Det var artigt nok; men efter den Smule Kundskab jeg har
      om Stierner, skulde det synes rimeligere, at en Sol omsider kunde blive til Comet. Ligemeget
      imidlertid! det eene eller det andet! hvad der er lysende og varmende deri ville vi tilbede, og haabende beundre dens Gang! Et blot
      Veirlys, en simpel Lygtemand er det dog neppe, hvad der frembryder i Vesten. Derom vare vi
      alle eenige.Men hvad er Frihed?... Ja! vidste vi det aldeles bestemt, havde vi
      den udentvivl allerede. Der gives menneskelig Frihed, og borgerlig Frihed. Begge bestaae i Uafhængighed. Den borgerlige i
      Uafhængighed af alt andet end Loven; den menneskelige i
      Uafhængighed af alt andet end Fornuften. Man taler og om en
      tredie, den saa kaldte politiske Frihed; men sandt at sige veed jeg
      aldeles ikke hvad man taler om, naar man taler om den. En Stat kan umuelig være
      ganske uafhængig, hvis den ikke ophører at være Stat, i det
      mindste cultiveret Stat. Er denne Ufhængighed umuelig, saa er den i det mindste
      først tænkelig som Resultat af de andre. Alle Stater maae være
      frie, før een eeneste bliver det.Man begynder i alle Ting udentvivl best og sikkerst med Begyndelsen. Det har imidlertid
      hidindtil for det meste været Moden at begynde bag fra, ved Enden. Først
      politisk Frihed, siden borgerlig, og endelig menneskelig: tre - to - een.
      Giv mig derimod først frie, det er: moralske Mennesker, i et
      Øieblik har jeg frie, det er: lovlydige Borgere, og gives
      disse overalt, følger den politiske Frihed af sig selv, som
      en ligesidet Triangel, af tre lige store Vinkler."Det er Opbygnings-Systemet," sagde Sparzet, vældigen understøttet af Adams - "Det er ypperligt i Theorien; men duer intet i Praxis!
      - Af een opkommer to, og af to med een tre i Tankerne; men i
       Tingene gaaer denne Operation ikke an. Vi have her, for Exempel, kun
       een Regnskierm; see til om du kan giøre to, end sige tre
      deraf? Derimod have vi tre Hatte - og til Beviis, at det er
      mueligt deraf at giøre to" - (vi sadde
      alle tre paa eet Sæde, og Taleren, eller rettere Handleren, i Midten) -
      snup, fløi Hatten af Adams - "og een
      -" vips! fløi Hatten af mig... "Dette kaldes Nedrivelses-Systemet" blev han ved, "og Beviset
      hedder Argumentum a pileo, det meest passende, man kan vælge,
      da Hatten  er Frihedens Symbol." Adams loe; jeg kunde selv ikke bare mig -
      "men"... havde jeg kunnet ende; thi jeg tilstaaer oprigtigen, at jeg
      ikke havde Aandsnærværelse nok, til virkelig at ende Striden saaledes...
      "paa Grund af samme Argument kunde jeg bevise dit Systems Skadelighed"
      - og nu fløi Hatten af ham selv med; og vi sad alle tre med blotte
      Hoveder i det fuldkomneste Anarchie man kan tænke sig, paa eet Sæde.
      -Vi vare til Lykke allerede paa det tørre, tæt ved Schwezingen, og fandt
      efter nogen Umage igien vore Hatte, som vi stege af Vognen for at hente. Og saaledes endte sig
      vore Revolutions-Debatter. [...] BruchsalSielden har jeg studset mere, sielden er jeg saa behagelig bleven overrasket, som ved Porten
      og Indkiørselen i Bruchsal. Jeg havde forestilt mig i denne
      Speierske Bisperesidents at faae een af de almindelige gamle forfaldne Kirke-Flekker at see;
      og jeg kan ikke beskrive min Forundring, da jeg giennem den usædvanlig smagfulde
      Port kom paa een af de skiønneste Pladse, man kan forestille sig, og i den lige for
      indtil den indre Stadsport løbende brede, ziirlige Gade fandt et saa
      skiønt Perspectiv, paa begge Sider saa artige Bygninger, overalt saa megen Nethed,
      Reenlighed og Smag, at jeg virkelig for første Gang saae min Idee om en smuk Bye
      realiseret. Det bispelige Pallads, hvis Forgaard vendte ud til Pladsen, er prægtigt
      uden Overladning, de dertil svarende, og formodentlig dertil hørende Bygninger,
      massive og skiønne, selv de mindste Borgerhuse paa begge Sider af Gaden, faste,
      elegante, og tilsyneladende beqvemme - i det hele er Symmetrie og Afvexling, Orden
      uden trættende Eensformighed, og et vist yndigt Anstrøg, som
      qvæger Øiet i behagelig Hvile ved dets Beskuelse.De Fruentimmere, jeg saae, contrasteerte ikke, som i Cassel, med Stadens Udvortes. Deres
      Klædedragt behagede mig meget, især de nette Tøfler, de hoppede
      med. Det smukke Kiøn burde aldrig have anden Fodrustning eller Fodprydelse. De
      skiule i Skoe een af deres see-værdigste og see-tilladeligste Skiønheder.
      En smuk Hæl er een af Naturens skiønneste Former. En flygtende Daphne, med Skoe paa, gad jeg ikke seet, end sige løbe mig
      træt efter. -Andre Patienter spise, drikke, deres Medikamenter - jeg seer blot mine.
      Lægedommen hos hine kommer giennem Smagen og Følelsen; hos mig
      fornemmelig igiennem Synet. Jeg seer mig frisk - eller forsøger det i det
      mindste. I Manheim brugte jeg tillige en Øre-Kuur. Hvi kan
      jeg ikke bruge den oftere? thi næst Harmonie for Øiet er Melodie for
      Øret i mine Tanker det virksomste af alle Lægemidler. Jeg haaber at den
      hele Lægekunst engang vil blive bygt paa Theorien om Harmonier, og at man tilsidst
      lærer at kurere alle Sygdomme med Musik i videste Forstand. Mathematik, Philosophie,
      Poesie læger alle Siele-Febere og Tæringer - skulde den
      fuldkomneste Øiets, Ørets, Smagens og Følelsens
      Diæt ikke kunne helbrede alle Legemets? Jeg troer fuldt og fast, ja! thi hvad ere
      vi, physisk betragtede, andet end Memnonsstøtter og
       Æolsharper? Giv Luften, eller hvad der er uden om os, en vis harmonisk
      Svingning, lad en frembrydende Sol berøre vor Maskine i alle Fattepunkter, og vi
      synge og tone, som Livet selv!Giennemvandringen af Forstaden Bruchsal overbeviste mig herom. Hvert Blik til
      høire og venstre, Synet af enhver forbivimsende Glut var mig ligesaa mange langt
      finere destilleerte, og derfor saa meget kraftigere Hofmans-Draaber.Vi opholdt os en kort Tid i Posthuset, og spadseerte ud igiennem den anden Ende af Byen.
      Hvilken Forandring! "Ak!" raabte jeg i vor lærde Professor Sahls Oversættelse, for ei at profanere Horaz selv paa denne
      sølede Gade:" - Det, som oven til en deilig Qvinde bliver,Til fæle sorte Fisk sig ud i Enden giver!*"Ligerviis som jeg aldrig havde seet en skiønnere Forstad, saa har jeg ikke heller
      nogensinde seet en hæsligere Bagbye end den nærværende. De
      usleste sorte, faldefærdige Hytter, man kan forestille sig, afvexlede med hin
      skiønne Orden og Nethed, og isteden for reenlige Gader, fandtes her krumme og
      smudsige Stræder. * - - Mulier formosa superne
       Definit in atrum piscem! - Nær havde jeg paa denne Spadseregang tabt
      igien alt, hvad jeg havde vundet paa den foregaaende. Til Lykke varte det ikke længe
      før disse sørgelige Gienstænde slap, og den deilige Vei med de
      romantiske Bierge paa venstre, og det frugtbare Rhinland paa høire Side udslettede
      deres Erindring. [...] Forsmag paa DødenVi kiørte fra Rastadt strax efter Middag, langs med
      Biergene paa venstre Haand, over Bühl, Ottersweier, og Saspach, hvor Turenne faldt, til Appelweicr. Paa vor hele Reise havde vi ikke havt en heedere Dag; den endte sig med den
      skiønneste Aften. Denne Strækning af de Baadenske Lande
      henhører udentvivl til den frugtbarste, cultiverteste, folkerigste og lyksaligste
      Deel af Tydskland. Overalt saae vi de umiskiendeligste Spor af Frihed, Oplysning, Velstand og
      Tilfredshed. Ingensteds havde vi fundet saa mange, saa muntre og levende, selskabelige og
      giæstfrie Landfolk, som i de store velbyggede Landsbyer paa dette hele
      Strøg. Glade, syngende og dandsende Bønderkarle og
      Bønderpiger, legende velskabte Børn omringede os overalt i et bestandigt
      Høstgilde. Bugnende Frugttræer, gyldne Agre, prægtige Skove, og
      usigelig friske Græsgange afvexlede med hinanden; Landet og Beboerne syntes at
      kappes om at muntre og oplive os - og det lykkedes dem. Jeg signede af fuldeste
      Hierte Carl Friedrich, og ved den naturligste Tankeforbinding Ludvig Revenllow. Gud! hvilken Lyksalighed er det mueligt at udbrede
      - Hvilke Paradiser staaer det i Fyrstens og Godseierens Magt at fremtrylle, naar de
      ville! For een Menneskealder siden var alt dette ød e
      - i een eeneste Menneskealder blev Ørkenen omskabt
      til en Have. Og hvorved? Ved Frihed, Eiendom, og
       Underviis-ningsanstalter! I denne Treenighed ligger hele Hemmeligheden
      af den sande Statskunst, den øverste, vigtigste,
      ædelste af alle Kunster. Af denne tredoppelte Kilde vælder uudebliveligen
      og ustandseligen Folkeforædling, Folkevelstand og Folkelyksalighed. Men treenig, uadskillelig treenig maae den være. Frihed uden Eiendom er
      intet, Frihed og Eiendom uden Oplysning er intet Gode. Foreenede
      derimod udgiøre de alt.Vi ankom til Landsbyen Appelweier Klokken ni i Maanskin. Det var den
      skiønneste, blideste, fast lykkeligste Aften i mit Liv. De mangfoldige arcadiske
      Gienstænde paa den tilbagelagte Vei de milde Følelser og glade
      Betragtninger, de naturligen opvakte i Deeltagelsen af saa mange Brødres
      Glæde, Solens herlige Nedgang, den hele Naturs uophørlige Smilen havde
      efterhaanden bragt mit Blod i et saa sagte Omløb, mine Nerver i en saa stille
      kildrende Bæven, at alt i det forbigangne, nærværende og
      tilkommende syntes mig at opløses i den frydefulde Tilværelses
      skiønneste Harmonie -Hvad ligner din Nectars livsalige Drik,Natur! af dit himmelbekrandsede Bæger?Hvor kildrer, hvor styrker, hvor lindrer, hvor qvægerDen Væsnet, som Sands til din Nydelse fik!I Frugtbarheds Skiød,Hvor Friheds og Eiendoms Lovsange lød,Omrislet af Bækken, omraslet af Lunden,Omskimret af Maanen i drømmende Blunden,Din ruusende Vellyst du over mig giød!Jeg drømte mig opløst i Æther; min AandAfløstes de tunge, de trykkende Baand;Jeg dufted med Blomstret; jeg svæved som Maanen;Jeg flagred i Vinden; og - salige Daanen! -Mit Liv i en sagte henrislende Død,Som badet i Himmelens Olie, flød!Hvilken underlig, behagelig, hensmeltende Mathed! Kan en salig Død være
      meget anderledes? En salig Død? - jeg kan ingen anden forestille mig. Det
      er umueligt, at Tabet af Støv kan være smerteligt - eller
      Mennesket er intet andet end Støv. Jeg troer at alle Mennesker døe
      saligen; jeg veed det ikke; men jeg troer det. Jeg kan ikke forestille mig andet, end at selv
      den Lastefuldeste har lidt nok i Livet paa denne Side, og vil (ifald han hist begynder, hvor
      han slap her) lide nok i Livet paa den anden Side, uden at det behøves at
      giøre ham Overgangen utaalelig. Alt hvad der er naturnødvendigt,
      almindeligt for alle, de første Grundlinier i Skabningen - er udentvivl
      altsammen saare got. At troe den uundgaaelige Død et Onde, er
      i mine Tanker gudsbespotteligt.Intet i denne Verden kan jeg mindre begribe, end den Angest for at
       døe, som man paastaaer almindelig. Lad det staae derhen, om der paa hin Side
      venter os noget bedre eller noget værre; sikkert venter der os noget andet. Hvorledes
      gaaer det til, at den Mennesket naturlige Nysgierrighed i denne Punkt ikke længer
      yttrer sig? Jeg troer, at om jeg endogsaa var nok saa vis paa Helvede, jeg tilsidst dog ikke
      kunde bare mig for at længes efter denne Forandring, efter denne nye Tilstand, var
      det og blot for at komme efter hvad Helvede egentlig er? Evig at leve
      her paa Jorden - uophørlig at fortsætte det Liv, vi her kiende,
      selv det lykkeligste - vilde for mig være den gyseligste
      Fordømmelse.Usigelig gierne vil jeg henglide i din Strøm, velkomne Død!
      - sagde jeg - usigelig gierne vil jeg ombytte det grovere Støv
      med et finere. Vel kiender jeg ikke dit Udløb, veed ikke om din Munding falder i
      det caspiske Hav, i Middelhavet, eller Oceanet paa hin Side - men hvor den og
      falder, falder mit Væsen aldrig ud af den evigrunde, milde beskyttende Faderhaand,
      hvori hvert Hav er en Draabe.Dog - blev jeg ved, i det Schweitz randt mig i Tankerne
      - er det mueligt, venlige Engel l saa sluk først ganske din omvendte
      Fakkel paa een af Alpernes Toppe! - Det båres mig for, som om Flodguden
      smilede Ja! - og jeg reiste mig op af mit eensomme Sæde paa Bredden af det
      maanskinnende Vand, hvor jeg havde henslængt mig i den landlige Naturs Arme, og gik
      hen til de andre i det tæt derved liggende Huus, hvor vi vexlede Heste. Adskillige
      Høstfolk havde samlet sig her, for at dandse. De indbøde os til at tage
      Deel i deres Lystighed; vi spiiste med dem; og kiørte bort, ledsagede af deres
      bedste Lykønskninger.Strax uden for Appelweier, en Miil fra Kehl, saae vi i det stille, klare, herlige Maanskin
      allerede det høie Münster-Spiir. Ved Midnat foere
      vi ind i Staden Kehl. Vi fandt Vagt uden for Postgaarden; men ingen
      Plads. Kudsken vidste ingen Raad til Huuslye for os, ham og Hestene. Medens denne Forlegenhed
      opholdt os, underholdt jeg mig med de vagthavende Soldater om Urolighederne i Strassburg og
       Beaumarchais Trykkerie her. Af 28 Presser,  som sysselsatte 400 Hænder med den tredoppelte Udgave af Voltaires Værker, er for nærværende Tid kun
      een i Gang. Den hele glimrende Speculation er gaaet overstyr.Vi maatte paa Lykke og Fromme vandre den hele lange Vei tilbage til den gyldne Ørn, hvor vi efter at have steeget, gaaet, skumplet og gispet i een
      og tive Timer, saa aldeles døde, som det efter al Sandsynlighed er mueligt at
      være det i denne Verden, begravede os alle tre i een Seng, da der ikke var flere
      tilrede.StrassburgVær hilset, Erwins høie Pyramide,Du Gothers Styrkes Svimmel-Monurnent!Fra hvis ugiennemtrængelige SideDen vrede Himmels Flammepiile glide,Som Bommen, dig engang blev sendt!Hvis Spiir, det høieste blandt Kunstens Graner,Mens Jorden bæver rundt derom,I Krampehvirvelen af Himmelens OrkanerStolt trodser alle Tordners Dom!Vær hilset, Stad, som slynger dig om FodenAf denne Skyen splittende Coloss,Du giemmer i din Old, om Spiren ei, dog RodenTil Kundskabstræet, som velsigner os!Vær hilset, Frankrig! Du, som hist bag Rhinen
       vækkes,Nedtrykte, store Hob! Mit Bryst,Mens alle Slaver og Tyranner skrækkes,Mens end din Friheds Morgenhimmel dækkes,Har Mod til Deelen af din Lyst! -Farvel Germania, din Søster vinkerMed nye, med underlig Magie -See! Straalen i det aabne Øie blinker!O Smiil! o Haab! o Tryllerie!Saa sang jeg dandsende over Rhinbroen til Strassburg om Morgenen, den
      fierde August. Med det første Trin paa de franske Grændser befandt jeg
      mig i en ganske nye Verden. Taarnet, Bogtrykkerkunsten, og Revolutionen bemægtigede sig min hele Phantasie. Jeg saae
      tilbage til Tydskland, som den Opstandne til sin forladte Grav, som den
      Himmelfarende seer ned paa den synkende Klode. Som mit Væsen i Aftes var i en
      bestandig behagelig  Synken, saa var det derimod i
      denne Morgenstund i en uophørlig enthusiastisk Stigen. Det majestætiske
      Spiir beherskede alle Gienstænde, jeg saae paa min hele Gang intet uden det, og jo
      mere jeg saae, jo nærmere jeg kom, jo høiere blev det. Hvor uendelig
      overtraf dets Høide allerede i denne Frastand min Indbildning.Den eene Trop Bevæbnede efter den anden marscherte os forbi; de utallige Placater
      paa Husene, og de Forbigaaendes uhyre Frisurer og Halskludesløifer sagde os
      tydeligen at vi vare i Frankrig.Vi gik lige op til Münsteren (som denne gamle Domkirke
      fortrinligen kaldes) uden at standses i vor andægtige Fart af de lokkende Placater,
      Vertshuus-, Caffehuus- og Boghandlings-Skildter, indtil vi befandt os ligefor, eller hvad der
      er det samme, lige under den uhyre Taarn-Façade, hvor vi paa eengang stode stille,
      eller rettere sank i Knæe, som knuuste af det overfaldende Kunst-Field! - Kathedralkirken i Strassburg(Mirabile opus, caput inter nubila condit!*.)UDSIDENHvilken Masse! hvilken Høide! hvilket uhyre Epos af
       Steene! Kan Jorden bære dette kunstige Field? synker den ikke under Foden af
       denne gyselige Colossus?Man segner, knuuses i det første Blik; Øiet farer forfærdet
       tilbage, som om den lyse Himmel paa eengang pludselig blev sort - forgieves
       udmatter det sig for at fatte det uhyre Omrids, det hopper fra Kant til Kant, fra Spids til
       Spids, finder ingen Hvile, og falder fra den øverste Tind, som den hagl trufne
       Lærke til Jorden!Hvilket Værk i det Heele! hvilken Flid i dets mindste Deele! Disse
       talløse Piller, og Buer, og Pyramider i utallige dristige, eventyrlige, ufattelige
       Forbindelser - denne Mylren af groteske, burleske, phantastiske i Steen udhugne
       Figurer - denne Vrimmel * Pius II. af Zirater! Hvilket Arbeide! Det er allerede
       trættende Møie blot at see det!Er det et behageligt eller er det et ubehageligt Syn? det er mig umueligt at
       afgiøre det; men interessant er det i høieste Grad! Den Studsen, den
       Gysen, den Rædsel, det opvækker, fastholder Gemyttet, i det den saarer.
       Det er en Shakespearsk Tragedie, Kong Lear
       - opført af Steen.Bort med alle Fordringer paa Skiønhed! der er intet
       egentlig skiønt, intet let fatteligt Forhold, ikke et
       eeneste Træk af livelig Bevægelse i dette Underværk! Smagen
       jages i første Skuen paa Flugt - og man staaer der allene med sin
       Følelse, tilbagehvirvlet i Middelalderens Dødmørke. En
       Græker fra Pericles's Tid, der aldrig havde været
       uden for Athenen, vilde løbe bort, hvis han var i mit Sted
       - men - mit Øie er ikke forkielet af Sydens Idealer; det er
       hærdet i Anskuen af Nordens Carricaturer; jeg har ikke blot læst Homer og Virgil; men Klopstock,
        Milton og Sterne; jeg har seet et Par smaae Stykker af Raphael; men langt flere store af Rubens
       - jeg bliver staaende!Det charakteristiske deri er ikke engang Storhed. Det er for uhyre,
       for uendeligt, for ufatteligt, til at være stort! Det Heele
       er for vidtløftigt og Deelene for smaae til denne Carakter. Hvad der er for stort
       for eet Blik, er ikke længer stort; jeg har seet meget mindre store Bygninger.Det er høit! jeg torde næsten sige, i
       høieste Grad høit - høit, som Messiaden, som Ewalds Rolf, som  Miltons Satan! som Havet i Storm ved Hellebek! som Brutus i det han dræber Cæsar, eller som Cato, i det han dræber sig selv! Det matter, det saarer, det
       knuuser; men "det er dog herligt!" -Det er imidlertid Dødens, og ikke Livets, Helvedes og ikke Himmelens
       Høihed; thi det er gothisk. -Men hvad forestiller denne Bygning? hvortil er den indrettet? Det er en Kirke! Man kan ikke tvivle derom; thi det kan ikke være noget andet. Saa
       uendelig, saa høi tør kun den Overjordiskes Bolig være. Men
       er det Oromasdes's eller Arimans? Heller den
        sidstes end den førstes. Det er
       denne frygtelige, vrede, grusomme, bestandig tordnende Jehovas
       - ikke Menneskenes Faders Tempell Zittrende tilbeder man
       deri. Man seer allerede tydelig af dets Udvortes, at Religionens reene Flamme ikke  brænder paa dets Altar, og at der maae
       være mere Jødedom, end Christendom i Olien. Det heele Physiognomie er
        Cathoicismens. Overtroen er kiendelig i enhver Udziiring.
       Pavedømmet med alle Munkerigets Emblemer er afbildet paa dets Mimre. Det er fra
       denne Synspunkt et Hierarchie af Steen og Jern, der blender
       Øiet med tusinde phantastiske Spilleværker. Her er det Gud-Fader paa Spidsen af en Triangel over Hovedindgangen, neden under Jomfrue Maria med hendes Søn, og endelig Kong Salomon, omringet af tolv glubende Løver - her, paa den ene
       Side, over den høie Port, Christus, som Dommer, paa en
       Regnbue, og paa den anden Marias Reenselse, med Fremstillingen i
       Templet, de hellige tre Konger, o. s. v. - Hist er det de Ypperstepræster
       og Skriftkloge, som fordømme Christus - her alle Miraklerne -
       der hele Lidelsens Historie - jeg troer neppe der gives en bibelsk
       Fortælling, eller Figur, som ikke er anbragt hist eller her, foruden de utallige,
       som ere laante af Legenderne. Mariagrupper - heele og halve Engle -
       Apostler, Evangelister, Paver, Helgene, og Korsriddere til Fods og til Hest -
       hovedløse Martyrer og blotte Martyrhoveder - Munke, Nonner, Aber, Hunde,
       Katte, Storke i utællelig Mængde frempippe, fremspringe, lure, vrimle,
       mylre, hvorhen man vender det udmattede Øie. Den mindste af de fire store Porte
       alleene, hvor Erwins Datter, Sabina, selv skal have udhugget endeel, er en Verden af deslige
       Figurer, Snirkeler og Snurrepiberier. Tænker man sig det Arbeide, een Pille allene
       har kostet; tænker man sig dette forøget i hvert Partie, og den uhyre
       Mængde saaledes udarbeidede Partier, saa undrer man sig over at det Heele har
       kunnet blive færdig i en Jordalder.Den egentlige Kirke er en i denne Snirkelsmag phantastisk udziret, massiv, af faste
       colossalske Piller og dristige Buer understøttet Bygning, med mangehaande smaae
       Spire, Spidser og Steenkors. Med den foreener sig Taarnets Underdeel, en langagtig Fiirkant,
       der udgiør hele Forbygningen med Portalet, og det store Solvindve, sammenholdt af
       fire uhyre Piller, og fortsat til høit over Kirketaget i en tredie Afsats, der
       udgiør Klokkehuset. Her ophører det nedre Taarn - og her
       begynder Erwins Søns og Efterfølgeres
       Underværk, den øvre Taarnpyramide, eller Spiiret.
       Det er egentlig et fuldstændigt Spiirtaarn for sig selv,  oven paa det andet og - uendelige Dristighed! -
       ligesaa høit*. Til dets Midte, eller den øverste Afsats, danner det en
       perpendicular, huul, giennembrudt og giennemsigtig Sprinkel-Octogon mellem fire ligeledes
       aabne Piller, hvori man seer de indre Vindeltrapper vikle sig op til lige saa mange Altaner.
       Paa denne allerede svimle Høide hæver sig nu en mindre Octogon, med otte
       sammenløbende Vindeltrapper, der spidse sig til en aaben Runding, eller den saa
       kaldte Lygte, hvis sex Piller bære den øverste
       Altan, hvori sex andre Piller hæve en Krone, over hvilken et Kors eller en Stierne
       synes at tilhøre Firmamentet.Hvilket Monument for den menneskelige Styrke, Vovsomhed, og Ufortrødenhed.
       Hvilken Dristighed i Tanken, hvilken Kundskab i Planen, hvilken Kraft i Udførelsen
       deraf!Det aabne giennemsigtige i Spiirtaarnet, mellem hvis smalle Piller Luften
       uophørlig snuser, har noget besynderlig høitideligt og underfuldt! Det
       synes ikke mere bygt af Menneskehænder her - det synes blot at hvile paa
       sig selv; og denne Luftighed høiner uendelig Pyramiden. Man tæller
       Trinene i Jacobs Himmelstige; og Indbildningskraften besætter dem med op- og
       nedstigende Engle.** KirkenMan gyser ved at træde ind deri, og denne Gysen ophører
       først igien ved Udgangen. Atten Støtter, ni paa hver Side, af
       sammenmuurede Steenpiller, hvoraf de tykkeste have tredive Skridt i Omfang, bære
       den høie Hvelving. Alle Vindverne ere malte, især giør den
       overordentlig store Glasrose,*** naar Solen tænder * Undertaarnet
        har til Overfladen 250 Fod i Høide og dette ligeledes 250 Fod, fra samme til
        Spidsen. Den hele Pyramide har 500 Strassburger-Fod fra Foden til Toppen.** Jeg saae det siden i Stiernelys og Maaneskin - det var endnu
        høitideligere. Maanen syntes fængslet inden i den midterste
        Spiirhvelving, og Stiernerne legte Skiul med hinanden paa de luftige Vindeltrapper.
        Først mellem Alperne i Schweitz saae jeg Himmelen nærmere Jorden og
        Jorden nærmere Himmelen.*** Den har 150 Fod i Omfang. dens mange Farver, en besynderlig Virkning i den
       overalt herskende Skumring. Man stiger adskillige Trapper op giennem det skiønne
       Jern-Gitterværk, som skiller Choret fra den øvrige Deel af Kirken, til
       det høire, kostbare, prægtige Altar. Prædikestolen, et
       Monument af gammel gothisk Billedhuggerkunst, svarer i Pragt til det øvrige.
       Orgelet hænger saa høit at man neppe kan see det. Dødens
       Taushed herskede i dette Aandernes gamle Fængsel; vi hørte blot vore
       ekkogientagne Trin; vi aabnede Munden - det var Storm; vi talte høit - det var
       Torden.I Kirken er tre Capeller, sex Sakristier og tolv Altere. Begge Sidevæggene vare
       behængte med prægtige Tapeter. Iblandt Vindvemalerierne fra det fiortende
       eller femtende Aarhundrede bemærkede jeg eet, som forestillede Christus i sin
       Herlighed, omringet af Helgene, i det nye Jerusalem. Han selv var klædt i Pialter;
       men Helgenene vare ret prægtigen udstaffeerte.Jeg var og blev i Middelalderens Barbarie, mellem denne Kirkes Vægge. Intet
       mindte mig vort Aarhundrede, undtagen min Vammel.Indtil 1764 saae Meenigheden her paa den yderst prægtige Prædikestoel
       mellem Christus paa Korset, Maria og Johannes, de
        tolv Apostler, endeel Engle og en Hoben Martyrer, alle med usigelig Flid udhugne i Alabast, en Munk, som i
        den uanstændigste Stilling løfte en Nonne sine
       Strømpebaand. Hertugen af Lothringen lod endelig dette forargelige Billede,
       som havde laant Præsterne Stof til deres Prædikener i, Himlen ved hvor
       mange Aarhundrede, borttage.Ikke mindre barbarisk var et andet gammelt Monument i Steen lige over for
       Prædikestolen, som den tydske Rabelais, Fischart,
       omstændelig har beskrevet og afbildet i Træsnit. Det forestillede en
       Procession med Hostien. En Biørn gik foran med Vievandet,
       ham fulgte en Ulv, som bar Korset, og en Hare,
       som bar ingen Ting. En Galt og en Giedebuk kom
       efter disse med en død Ræv. Mellem Giedebukkens
       Been saaes en Tispe, som beed Galten i Halen. Paa den anden Side var
       et Alter med Kalken, for hvilket en høitakket Hiort holdt
       Messe, medens bag ved ham et langøret Asen sang Evangeliet
       af en Bog, som en Kat paa Bagbeenene holdt opslagen. Catholikerne
       paastaae at Luther har givet Tegningen til, og hans Tilhængere
       udført disse Skulpturer. Denne Beskyldning er ligesaa urimelig, som ugrundet.
       Snarere har Erasmus havt Ideen paa sin Samvittighed. Men neppe har
       andre end forædte Munke været i Stand til at udføre den.Dog lad os iile bort ud af denne vanhellige Helligdom! Paa Toppen af Taarnet ville vi rense
       vort Blik og indaande en reenere Luft! Til Toppen af Spiret! til Toppen! TaarnetTæt ved Udgangen steege vi nogle Trapper op, og kom i et lille Værelse,
       hvor man gav os Nøglerne og en Ledsager. Vi hvilede os her noget for at samle
       Kræfter til den følgende Stigen. Madamen, en ret artig Frankinde, hvis
       Mand var Kirkens Taarnforvalter, Boghandler og Bogbinder, raadte os meget fra at stige
       høiere end til Plateformen. Man kunde saa let brække Halsen
       øverst oppe, sagde hun, og saae dog ikke meere
       -"men dyberer sagde jeg. Øverst op
       gaae kun Schweitzere (blev hun ved) Blytækkere, Muursvende og unge
       Engellændere. "De kan herefter føie til denne Liste de
        Dansker endte jeg, drak et Glas Viin, og bød Farvel
       - fuldbesluttet at stige saa høit som mueligt, skulde jeg og ti Gange
       brække Halsen. Kan jeg og ikke komme frem overalt hvor en Blytækker kan
       komme frem, saa kan jeg vel dog gaae ligesaavidt som en Engellænder? -
       Sig ikke det! sagde Adams - Engellænderen vover
       hvad ingen anden vover! - "Og den danske Matros?... som springer fra
       Dækket, og gier sig i Slagsmaal med en halvfanget Hayfisk af Medlidenhed med sin
       Capitain, som saa længe havde fisket, og som "tordne
        haml dog ikke skulde have fisket reent omsonst"? - som falder ned
       fra store Merseraa, brækker det eene Been, og springer op paa det andet: "tordne mig! Herr Capitain! det Spring havde kunnet koste enhver
        anden en Hals!"? - som falder fuld ned i Søen,
       opbringes i Holmens Smede, vaagner: "det tænkte jeg,
        tordne mig! nok, at jeg kom til Helvede!" og skikker sig deri? -
       som falder ned fra Bramstangen paa Proviantskriveren, og i Faldet som knuuser denne
       død, og derved redder ham  selv, raaber:
        "saa skal du, tordne mig! ha', din
        Smørtyv!"? - som, da Præsten paa hans Yderste
       udmaler ham Qvalen i Helvedes evige Pøl og Pine, endelig udbryder: "det holder man vel ogsaa ud!"? - som da
       han har i Søeslagets Heede, mellem rundt om hvinende Bommer og Kugler, bragt
       nitten qvæstede Kamerader fra den eene Ende af Skibet til den anden, anraabes af
       den tyvende, spanker afsted med ham, (imidlertid tager en forfløiet Kugle i Farten
       Hovedet af Fyren paa Nakken) slænger ham ned: "der er, gale mig! nok
       een, Herr Doctor!" - "Hvad skal jeg med ham? han er jo uden Hoved?" - "Det
        er, tordne mig! igien een af hans gamle Streger! han sae, Fa'n gale mig! til mig, at han var
        kun qvæstet!"?" - Du har Ret! raabte Adams; men er du Matros? -
       "Jeg har i det mindste taget Fløien af en Stormast - spilt
       paa Fløite skrævs over Eselhovedet i en Storm - og siunget "Kong Christian stod ved høien Mast" paa
       Kiølen af den kantrede Sluppe!" Til Toppen!Da vi havde steget omtrent hundrede Trin befandt vi os ved det første Gallerie
       under Rosen, hvorfra man seer de tre store Støtter til Hest, enhver udhuggen i een
       eeneste Steen, Clodvig, den første Stifter af Kirken, Dagobert og Rudolph af Habsburg. Her begynder
       Middeltaarnet, som strækker sig op over det midterste Portal til Plateformen, og
       hvori Klokkerne hænge. Over begge de andre Portaler havde efter Erwins Plan to lige Spiirtaarne skullet hæve sig til en Høide af
       600 Fod; men denne uhyre Idee blev kun halv udført. Kun det nordlige Spiirtaarn
       blev aldeles færdig, med Afslag af 100 Fod, det sydlige fuldførtes ikke
       længere end til nogle Alen over Plateformen.Her steege vi atter 100 Trin op til Jerngitteret, som er lige med Taget af Kirken, hvor vi
       lidt høiere oppe besaae Sølvklokken og de andre store Klokker.
       Hidindtil var Gangen paa de temmelig beqvemme Vindeltrapper ikke falden os synderlig
       besværlig; men nu begyndte vi paa det tredie Hundrede allerede at måttes.
       Endelig naaede vi Plateformen eller Topfladen af Klokketaarnet. Men hvor studsede vi ved at
       see op til Spiirspidsen, hvortil der endnu fra denne Høide af syntes os lige saa
       langt, som nede fra Broen!Hvilken Opsigt! hvilken Udsigt! hvilken Nedsigt her! O! det er den skiønneste
       Sal paa Jorden! Vi badede os i den reene fulde 
       Luftstrøm paa denne alle Strassburgs øvrige Spire overtaarnende Flade
       - og fandt ikke til mindste Mødighed. Vi sprang og dandsede omkring paa
       dette Himmelloft langs med Brystværket, hvorfra Folk paa Gaderne mellem Tagene,
       eller rettere deres Hatte, saae ud som Fluer. Vi begrebe næsten hine Vovehalses
       Overgivenhed, som to hundrede Aar efter hinanden løb om Kap paa Randen af denne
       Svimmelbalustrade. Symphorien Pollio, Præst til St. Stephans
       Kirken, var den første, som i det sextende Aarhundrede begik denne Dumdristighed.
       Han spadserte de 90 Skridt rundt, nedstirrende paa Fluerne, som neden under beundrede og
       beklappede ham - og slap vel derfra. En ubenævnt Fremmed (formodentlig en
       Engellænder) vilde i Begyndelsen af vort Aarhundrede, ikke alleene giøre
       ham det efter; men giøre det endnu bedre. Han væddede, at gaae
       Balustraden tre Gange omkring uden at stige ned. De to Omgange lykkedes ham; men ved Enden af
       den tredie gleed hans Fod, og han styrtede hovedkulds ned paa Kirke-Broen tillige med hans
       Hund, som fulgte ham.For sexten Aar siden tildrog sig her en lignende, men ulige beklageligere Begivenhed. En
       deilig attenaarig Pige, Datter af en rig Kiøbmand i Strassburg,* fulgte med et
       Selskab af Reisende, som vilde besee Münsterens Herligheder,
       herop, og blev af Frygt allene tilbage paa Plateformen, medens de andre gik op til Halvveien
       af Taarnspiret. Hun satte sig paa Balustraden, der er temmelig bred, med Fødderne
       paa een af de Steenbænke, som er anbragt i de udstaaende Balcons, og gav sig til at
       lege med sin Muffe. Den faldt hende af Haanden, hun vilde fange den, tabte
       Ligevægten, og... Gierne havde jeg staaet i dette Øieblik nede paa Broen
       lige for Portalet - heller, i det mindste, end nogle Skridt derfra! Hvo vil ikke
       heller lade sig knuuse af en himmelfaldende Engel, end see den knuuses? -Ved Opgangen til denne Luftsal mod Syden er en tagdækket Vaaning for
       Taarnvægterne, der paa en Maade dækker det ufuldendte Taarn. Disse
       Vægtere blæse hver Midnat i et stort Krumhorn til evindelig
       Skiændsel for de arme Jøder, som, siger man, vare Skyld i den
       skrækkelige Pest, der i Midten af det fiortende * Herr Meier. Aarhundrede rasede fast over den hele dengang
       bekiendte Verden, og i Strassburg allene een Sommer borttog 16000 Mennesker. De havde
       forgiftet Brøndene, hed det, og den 14. Februar 1349 bleve 2000 af disse
       formodentlig Uskyldige, levende styrtede deri. Da de omtrent paa samme Tid havde villet
       forraade Staden ved et Horn, saa udblæses nu natligen til Erindring om alt dette
       - Strassborgernes egen Skiændsel. Tæt ved Vagten er et stort
       Steenbassin, som staaer fuldt af Vand, og lige over for seer man to Billedstøtter,
       hvoraf den eene skal forestille Mester Erwin, den anden
       løfter Hovedet i Veiret, som for at betragte Spiirets Høide. Her seer
       man og Mars, eller Herkules, paa hvis Tempels
       Ruiner Kirken er opreist, Taarnuhret, hvis Slag høres over hele Byen, og utallige
       Indskrivter og Navne til Erindring om dem, som have svimlet heroppe.Men den alting beherskende Gienstand er Taarnet med Spiiret, til hvis Top der herfra er
       netop ligesaa høit, som dybt ned til Broen. Paa en sort Marmorplade under Uhret ud
       imod Plateformen læser man bævende følgende Inscription:Terræ Motus,Qvo die III mensis Augusti MDCCXXVIIISummum Templum,Cum civitate nec nonVicinis longe lateque provinciis,Concussum, fuit,Maxima viStupendum ad modum Aquas in dimidiam viri staturam evectasEx hoc receptaculoIn subjectam aream octodecim usque pedes Ejecit.Det forekom mig, som om Taarnet rystede, medens jeg læste dette. Man paastaaer at
       det i dette skrækkelige Jordskiælv skal være forflyttet een
       Fod, og at den hele Koloss vippede frem og tilbage ved de stærkeste
       Stød, som Masten i et huggende Skib.Da vi længe nok havde betragtet alle disse Seeværdigheder begyndte vi
       vor nye Stigen. Paa en fast uendelig aaben Vindeltrappe,  i een af de fire hule giennembrudte Piller, arbeidede vi os saa at sige
       giennem Luften op til Spiirfoden, hvor vi fra en Altan nedskuede paa den betydelig dybere
       siunkne Stad. Udentvivl ere disse fire, fritstaaende, aabne Altaner de høieste paa
       Jorden. Husene dernede saae her ud som Korthuse, og Menneskene, som Myrer. Dette Standpunkt
       er gemeenligen Taarnbestigernes Non plus ultra. Noget oven over er et
       prægtigt Gallerie rundt om Foden af Spiiret.Men nu begyndte en saare møisommelig, og tildeels formedelst de evige Aabninger,
       temmelig farlig Stigen. Snegletrappen blev efterhaanden trangere og trangere, saa trang
       tilsidst, at vi stundum maatte betiene os af Aabninger mellem de tynde Piller og Jernverket
       for den eene Deel af Kroppen, medens den anden opskiødes. Ved Enden af denne saare
       smalle Himmelstige, det meest passende Billede paa den trange Vei til Himmerig -
       kunde Adams, trods sin Enthusiasmus og voldsomme
       Anstrængelse, ikke mere. Han blev saa at sige hængende, ikke langt fra
       Toppen, i Steen, Jern og Beundring; men Udsigten, Oversigten og Nedsigten herfra var allerede
       saa viid, vidtløftig og dyb, at nogle Favne meer i Høiden umueligen
       kunde forøge Virkningen mærkelig. Jeg selv var ikke i en meget
       stærkere Forfatning, gloende heed, magtesløs, aandeløs, med
       saa bankende Hierte, som om det sidste Suk var ikke langt borte. Med alt det - alle
       gode og onde Særheder i mit Individ forenede sig til at give mig i Kraft hvad der
       manglede mig i Styrke. Jeg var allerede over den øverste Krands, høit
       over Lygten - der var ingen Trappe meere, blotte Stænger, jeg maatte
       slynge mig i egentligste Forstand uden om Spiirspidsen i frie Luft - et eeneste
       Feiltrin af min klavrende Fod, en pludselig Slapning i min Stangen gribende Haand -
       og jeg var styrtet ned i Luften, tre Gange død før jeg naaede Jorden.
       Jeg gyste først, da jeg nedenfra saae, hvor farlig jeg hang uden Steenbukkens Horn
       - jeg gyser nu ved at tænke tilbage derpaa; thi jeg havde i det
       daværende Moment ikke Tid til at gyse. Jeg var i for voldsom convulsivisk
       Bevægelse til at zittre, for rædselfyldt til at være bange. Min
       hele Siel var Iver, mit Legeme Krampe.Jeg bekiender det, der var mere ondt end got, mere Daarlighed end Viisdom, eller skal jeg
       heller sige, mere Svaghed end  Styrke i min sidste
       Anstrængelse, for at naae Pynten, det er at sige den øverste Krands
       under Steenkorset. Det er mig imidlertid umueligt at bebreide mig denne Forvovenhed.*
       - At jeg i det Øieblik, jeg triumpherende svang mig op paa det sidste
       Fodfæste, hemmelig frydede mig over at jeg var eene paa
       Pynten, var en ulige større Synd, en meget foragteligere Svaghed; den skal
       jeg bebreide mig evig! -Jeg var imidlertid neppe kommen derop, før jeg fortrød det!
       "O! at min Adams var her med!" raabte jeg
       - og Fristeren styrtede ned fra den bævende Tinding. - Spidsen af SpiiretTriumph! Her staaer jeg paa Spiirspidsen af dette Taarn. Hvilken uophørlig
       Stigen! hvilken Møie, Anstrængelse, Udmattelse, Fare! mine
       Knæe zittrede, den varme Sveed blev kold, jeg kunde næsten ikke mere, det
       sortnede for mit Øie, mens hele den levende Verden gleed bort under min Fod
       - men jeg anspændte med convulsivisk Iver de sidste døende
       Kræfter - og nu! hvilken Seier, hvilken Himmel, hvori jeg svimler...Hele Strassburg med alle sine Bygninger (en nedtraadt Myretue) med
       al sin Vrimmel og Larm af mylrende Arbeidere, Broeslidere, og marscherende Tropper
       - omringet af utallige mindre Tuer, Landsbyer, Skove, Lyststeder - den
       hele uafseelige Flade, Rhinen giennembugter, Elsas,
        Baaden og Brisgau, omrandet af Lothringens og Schwarzwalds Bierge - ligger udbredt
       som et Kort dybt under mit neddalende Blik! Triumph! saa møisom og farlig er Veien
       til Selvtilfredshed; men saa glimrende er Oversigten fra dens lyse
       Top!...Ætheriske Suusevinde giennemstrømme dette Steentelt, hvorover den
       høieste hugne Steen paa Jorden hviler**. Hvor nær synes jeg at
       være de smaae Skyespætter i den blaa Himmel over *
        - - - Mediocribus illis Ex vitiis unum. - Hor.** Dette Taarn er den høieste egentlige Bygning paa
        Jorden. Kun den største af Pyramiderne i Ægypten er 15 Fod
        høiere. min Isse! hvor dybt skuer jeg ned paa den
       høie Hovedbygning hvis Tag dog neppe naaes af Øiet fra Gaden! Som
       Skroget fra Toppen af Skibsmasten seer Staden ud fra denne Taarnspidse.Hvilken gyselig Allarm, af de neden under rullende Vogne, de rørte Trommer, de
       stigende Hammerslag, og de døvende Klokkers voxende Dundren! Hæver sig
       Taarnet, eller Kronen jeg staaer i, af det opfarende Bulder? Løfter mig virkelig
       Lyden nærmere Zenith? Lettes min bævende Fod fra Toppen af
       Høiden, den rører? Bortfører mig ikke den vingede Skye, som
       nærmer sig piilsnar mit Standpunkt? Jeg Fiær! Jeg
        Fnug - paa Spidsen af denne svimmelhøie
       Colossus! Hvorved skal jeg holde mig fast? ved den glatte Steen? ved det afslebne Jern? ved
       den strømmende Luft? - Hvormed skal jeg krampe mig fast? med den
       bævende Fod? med den zittrende Haand? - O! der er den! der er den! den
       hvirvlende Skye! den svøber mig ind i sin foldende Favn! jeg lettes -
       jeg løftes - den suuser mig bort fra det svindende Standpunkt i
       Himmelens Ørken...Underlige, rædselfulde, himmelfarende Følelse! Nei! aldrig fornam jeg
       saa vældigt det Høie! Sandser jeg endnu? Jeg seer intet! jeg
       hører intet! jeg fornemmer intet! jeg berører intet! Alt er tomt
       omkring mig - alt et uendeligt Rum, et ufatteligt Øde... Gud!... Gud! - ja her vilde Spotteren
       selv andægtigen udraabe: Gud! - Dit Navn toner
       fuldest i Taushed! din Almagt er vældigst i Tomhed! og hvor intet er, Høie! er du!...Her staaer jeg, et Støvgran, et Punkt,Halv Noget, halv Intet - et Suk -En neppe begyndende Tanke -Tabt paa et Atom i det Rum,Din Evigheds Almagt opfylder!Naar blev jeg? hvor er jeg? og hvad?Hvor hvirvles jeg hen? - o! forgaaer jeg? -Ak! Gnist, mellem talløse Gnister,Som fremsprang af Tomhedens FlindtPaa Almagtens Bliv-Slag den mindste,O slukkes du? slukkes jeg alt? -Nei, svind kun aldeles, o Jord!Henfold dig, o vidtstrakte Himmel!Forgaae mit bortvif tede Støv -Den neppe begyndende Tanke,Den Gnist, som af Intet sprang frem,Mit spirende Jeg dog skal voxe,Udbrede sig, hæve sig evig -O Gud! i din blivende Haand! - - -Er det Lyst eller Smerte, jeg føler i denne svimlende Tilstand? er jeg Livet
       eller Døden nærmere paa denne støvløse Pynt? Jeg
       vorder, og ophører - skabes og tilintetgiøres -
       triumpherer og daaner i een og samme Fornemmelse!Sandsers Qval, som Aanden fryder!Rædsel, som mig Mod indgyder!Fare! som betrygger mig!Kan en Traad, som Hendelse kun tvinder,Som den blinde Skiebne sammenspinder -Kan et Væsen, som i Støv forsvinder,Føle dig?Nei!, hvor Sandserne kun Ophør ændse,Hvor Naturens Skabning ligger Liig,Her, paa Livets og paa Dødens Grændse,Blotte Støv! ophøiet over dig,Føler jeg mig tryg i Skrækkens Svimmel,Drømmer jeg mig ind i evig Himmel -Thi jeg er udødelig!Jeg glemte tilsidst hele Jorden paa denne himmelske Spidse. Min Phantasie
       sværmede saa let, saa frit, saa ubekymret, trods mit umagelige og farlige
       Standpunkt, som om jeg havde Ørnens Vinger, eller slumrede i Selines Arme. Det
       faldt mig ikke ind at tænke paa Fodgliden, Forkiølelse, eller hvorledes
       jeg skulde komme ned igien - thi det faldt mig ikke ind at
        tænke. Jeg var blot aandelig Følelse, Andagt og Tilbedelse. Min
       Siel syntes at dreie sig om sit Middelpunkt i evig Uendelighed- i Almagtens Hvirvel
       - i Gud.Foer Blikket op til dig, Uendelige!Hvor lille var jeg da!Jeg ledte om mig selv - men stort, men uden Lige!Men høit, men fuldt af dig, Unævnelige!Var mit Halleluja!Støvet fordrer sin Ret; det fordrede mig tilbage. Jeg begyndte at fryse, og
       fornam at jeg endnu havde Legeme! Endnu et Nedblik, endnu et Overblik fra denne
       mageløse Pyramide!Er det Jordens Herrer, er det Naturens Yndlinger, er det Kunstens Skabere, er det Englenes
       Brødre og Evighedens tilkommende Borgere, disse Myrer, som krybe
        dernede? Var Cyrus, var Alexander, var
        Cæsar ikke større fra denne Høide?
       Vilde en Socrates, en Brutus, en Luther, en Franklin saaledes tabe sig i
       Støvet for Betragteren fra dette Standpunkt? Var Erwin et
       saadant Kryb - have saadanne Myrer opstablet denne Colossus? - Jeg maa
       ned igien for at overbeviise mig om at det er Mennesker.Farvel vidtstraalende Himmel! farvel Zenith! farvel ætheriske Vaaning!
       - Farvel, I Alper! som hist i uhyre Frastand mellem Schwarzwalds og de Vogesiske for længe
       siden til Tuer nedsiunkne Bierge, hæve sig for at deele Himmelens Afskeed! Jeg
       kommer! jeg kommer! - jeg gaaer ned, for atter at stige, for at stige uendelig
       høiere!Denne Tanke trøstede, styrkede mig. Jeg begyndte min Nedgang. Den var ulige
       besværligere end Opgangen, og vilde, hvis jeg ikke ved hvert Trin havde
       tænkt paa, atter at stige, have blevet mig utaalelig. Gienstændene under
       mig voxte meer og meer; men jeg sank og blev mindre og mindre, ligesom de bleve
       større. Endelig var jeg igien, som nedfalden af Himmelen, paa Jorden.Det var høilys Dag - Klokken var to om Eftermiddagen; vi havde
       tilbragt fem Timer deroppe - men den store Plads om Kirken forekom mig
       mørk. Mit Blik saaredes af Steenbroen og de omliggende Bygninger; det ledte om
       Horizont, og fandt ingen; det søgte en Afgrund, der var ingen - og dog
       holdt jeg mig fast til Adams af Frygt for at tabe
       Ligevægten. Som man er søesyg endnu paa Landbredden, saa var jeg nu
       først luftsyg paa  Gaden. Jeg saae op
       til Spiirspidsen, og saae mig der endnu. Saaledes ravede jeg til Vertshuset.Min lange, tunge, haarde, uendelige Beskrivelse har trættet dig,
       kiæreste Læser? Jeg kan selv ikke mere! hviil og vederqvæg dig
       paa hvad Maade dig best synes - medens jeg med Adams gaaer
       hen at spise i Hotel d'Esprit.Hôtel d'Esprit"Aut nulla ebrietas aut tanta sit, ut tibi curasEripiat - Ovid.Verten har kastet det, som han paastaaer, overflødige St.
       bort. "Vi har i Strassburg ingen hellig Aand, siger han,
       men desto mere simpel Aand har min Viin". [...]Hans Giestgivergaard fortiener for Resten al Berømmelse. Ved Bordet var
       Selskabet i Aften endnu større og moersommere end i Middags. Det bestod af
       Franskmænd, Engelskmænd, Tydske og os to Danske. Fire, fem ret artige
       Damer, hvoriblandt den eene udmærkede sig med de to deiligste Arme, jeg endnu har
       seet, oplivede og forskiønnede det. Da nogle Flasker Viin under allehaande muntre
       Samtaler vare tømte, og de fleeste af os reiste sig, indbøde
       Engellænderne hele Selskabet til en Punsch. Forslaget blev almindelig antaget.
       Bollerne kom paa Bordet, og Glassene gik rundt. De samme Engellændere, som tilforn vare tause, bleve nu med eet snaksomme, syngende,
       larmende. - De Franske derimod, som, nippende til Viinen,
       havde fyldt Værelset med deres flydende Tungers Vittighed og Indfald, bleve ved
       hvert Glas Punsch stillere og stillere - deres Piano sank
       meer og rneer ligesom Engellændernes Forte steeg. Tydskerne bleve de samme. Damerne listede sig efterhaanden bort.
       Gallierne bleve endelig aldeles tause, og Britterne aldeles vilde. Det var en
       særdeles underholdende Aften, eller rettere Nat; thi Klokken var allerede henimod
       Et. Jeg formærkede ved denne Leilighed, hvilket uendelig Fortrin i selskabelig
       Behagelighed, Franskmændene har for Engellænderne. De første
       ere i Følge deres Natur meddeelende, deeltagende, aabne, snaksomme, muntre. Et
       Glas Viin, som de sielden drikke uden at spæde  det med Vand, er nok, for at holde dem varme; de sidste derimod
       trænge til en voldsommere Begeistring; Punschen maa heede dem, de.
       drømme dem hiemme, for at - sværme og larme med
       overvættes Overgivenhed; thi i Midten mellem Stilhed og Støi kan ingen
       Engellænder længe blive staaende. Fruentimmerne, som animere hine, genere
       disse. En Franzos taler ti Gange bedre i en Dames Nærværelse, en
       Engellænder ti Gange bedre, naar hun er borte. Tydskeren,
       fød Cosmopolit, er det eene som det andet, og best i sit Mag og Fag mellem begge
       Yderligheder. Viin og Punsch, med eller uden Dame er ham det samme, hans Begeistring, om man
       kan kalde den saa, kommer inden fra. Han er derfor og mere Herre derover. I selskabelig Sviir
       er Engelskmanden den stærkeste, Franzosen den artigste Tydskeren den beste
       - ligesom i Litteraturen.Jeg havde seet Münsteren i Dag, og holdt derfor ud med
       Britterne til den sidste Draabe. Vi sang:"For tive Capitainer,"Alle i en Rad!"Ladida! ladida! dallalla!"Leida, ridi, rada!Lada, didili, da!- - -"Det er min Donnas Fødselsdag!"Kom! lad os holde Helligdag!"Hver være lystig!* etc.Kun een af dem kiendte denne brittiske Matros-Vise, den eeneste jeg veed, som kan
       sættes i Ligning med vore lignende Søemandssange; men alle frydede dem
       usigelig over den, for den liden Meening, og den megen Glæde, som hersker deri.* For twenty CaptainsAll in a row!Ladida &c.This is Myladys Birthday!Come, let us keep a Holy-day!Let us be marry! &c."For tive Danske!*" o. s. v.Danmarks Skaal! En smule høiere, og Danmark en smule
       nærmere - og man vilde have hørt det der. Blandt andre Skaaler
       kom det og til Münsterens og Erwins Skaal. Nær
       havde jeg fortrudt, at have bragt den. Ingen af dem alle havde været oppe i Kronen,
       paa min Fortælling vilde de alle derop - strax - endnu i Nat
       - for at see Solen staae op fra Spidsen. Jeg forestilte dem, at de intet vilde
       kunne see, af indvortes og udvortes Aarsager. - Det var ligemeget! svarte de
       - Jeg forestilte dem at vi alle vilde brække Halsen paa Halvveien
       - det hialp intet. Vertens Grund, at det nemlig var umueligt, paa denne Tid at faae
       Nøglerne, stillede dem endelig tilfreds. Vore Franske slumrede allerede. Een af
       Engellænderne foreslog, at slaae alle Vinduerne ud for at vække dem; men
       Motionen blev ikke understøttet. En anden fremkom med en Modification, som gik
       igiennem - og nu klang alle Glassene i Stykker, medens en tredie fordrede en nye
       Bolle. "Men hvortil? vi have jo alle nok" -
       "Tvmimod! vi have alle jormeget!" meldte en af
       Fransoserne, som Glasknuusningen pludselig vakte. - "Just derfor! En nye
       Balle, Herr Vert! for at blive ædru igien!" - "Probatum est!" raabte een af Tydskerne. Slutnings-SangFor at være som man bør,Venner, maae man drikke!Bollen reent maa tømmes! førBliver man det ikke -Jeg, som Broderparten fik.Eder best kan raade:Vers og Kierlighed og DrikTaaler ingen Maade.* "For twenty Danishmen!" - Hver Strophe i
       Viisen bringer en af de Europæiske Nationers Skaal. Efter Omqvædet
       følger et Recitativ i den Nations eget Sprog, der handles om. De Franske faaer en
       Snippe; men de Danske og især de Norske slippe udmærket vel derfra.Man maa sige hvad man vil,Ædru bør man være;Men hvad der nu hører til,Vil jeg Eder lære -Hver af as var Bollen huld.Alle Bollen hulde,Jeg er fuld, og du er fuld,Vi er alle fulde.Har du, som det lader til,Broder, tabt Forstanden,Og i Aften have vilDen igien i Panden, -Før du søger den igienMaae du vide, Kiære,Paa hvad Sted du tabte den.Og hvor den mon være!Hver af Eder mærke kanMidt i Perialen,At jeg kom til min ForstandHer et Steds i Salen -Mærker nu Moralen min!Hvor jeg den har funden,Kan enhver og finde sin:Dybt paa Bollebunden.Drikker! øser! skiænker i!Drikker alle! DrikkeriHisset er den Krog, hvoriDeserteuren stikker -See! her er han! Bollen tom!Tralle, ralle, ralle!Punschen gik - Forstanden kom -Ædrue er vi alle.Den 5te August.Kirkeklokkernes festlige Ringen og Kimen vakte mig. Det var atter den skiønneste
       Soldag. Vi iilte ned til Rhinbroerne, under hvilke den herlige Flod med piilende Fart
       henbruser. Den største er 600 Skridt lang; hvor Strømmen er kaadest,
       hviler den paa nedsænkte Skibe; den bævede under vore Fødder.
       Udsigten derfra til begge Sider er smilende.Strassburg ligger omtrent en halv Fierdingvei fra denne Broe, ved Sammenløbet af
        Ill og Breusch, to mindre Floder som foreente
       ved den saa kaldte Ruprechtsau udgyde sig i Rhinen. Illen løber igiennem Staden
       selv. Fæstningsværkerne ere vidtløftige, og som det lader til,
       i god Forsvarsstand; foruden dens egen Befæstning har Byen, ligesom
       Kiøbenhavn, et Kastel, og to smaae Forter. Man tæller omtrent 60,000
       Indvaanere.Fruentimmerne af den lavere Klasse, Tienestepiger, fattige Borgerdøttre, og
       overhovedet de, som have beholdt det tydske Sprog (der her klinger afskyelig) Dragt og
       Sæder, udmærke sig med en underlig og saare urimelig Hovedpynt. Magdalene, vor Opvarterske, en levende, naiv og tækkelig
       Elsasserinde fra Schletstadt, klagede jammerlig over den Hoved- og Øiepine, denne
       stramme Haarfrisur foraarsagede hende. Lokkerne snoes nemlig saa tæt og stramt som
       mueligt opad i Form af et Sneglehuus til op over Issen, hvor de fæstes med een
       eller fleere Jernnaale. Den hele Top er saa haard som en Steen. Naar disse Piger blive Koner
       bære de guld- eller sølvstukne Huer med tre Snipper paa Baghovedet og en
       Topee i Panden. Denne Mode er sikkert ligesaa gammel som Taarnet.Magdalene talte meget flydende Fransk. Hun var Révolutionaire i høieste Grad, og havde gierne været
       med ved Bastillens Nedrivelse, sagde hun. Jeg undrede mig, at hun, med saa meget Mod, ikke
       begyndte med at nedrive Bastillen paa hendes Hoved? Det var en ganske anden Sag, svarte hun
       - ved denne Nedriven var hun den eeneste - og eene
       kan man intet udrette. Hun fortalte ret med Salvelse den skrækkelige Larm her var
       under Oprøret for fiorten Dage siden, da man hængte Zimmermann fra Maynz, og forstyrrede Raadhuset. "Hele Luften var fuld af
       flyvende Papirer, det var, som om der sneete Breve ned af Himmelen! Og saa den
       Støien og Raaben og Skrigen, som paa den  yderste Dag!" Hun vilde ikke have mistet den Comedie for tre Louisd'or
       - sagde hun.Det er skrækkeligt, hvor det er kommet saa vidt, at en lille,
       spædlemmet, af Naturen frygtsom Pige ikke mere ræddes ved deslige Optog.
       Rigtig nok gyste hun endnu under Fortællingen; men denne Gysen var hende behagelig;
       thi hun kunde ikke blive keed af at gienkalde den. - Vaager! Vaager, i gode
       Strassborgere! I have vel Aarsag til at være lysvaagne! -Fart giennem ElsasKlokken ti satte vi os paa Vognen i Kehl hvor den var bleven
      staaende, og foere tilbage over Broen ud af Strassburg. Heeden var ubeskrivelig, Landet
      aldeles fladt, Veien saa jevn og glat, som et Hofgulv. De lynsnarfarende Postillioner, i deres
      uhyre Taarnstøvler, smeldende med deres tykke Knaldpidske, joge igiennem Vrimmelen
      af Smaastæder, og Landsbyer, med en Fart, som Marker, Enge, Lunde og de muntre
      Bønderpiger forgiæves søgte at standse. Vi kom i en
      Haandevending, uden ret at vide hvorledes, til Schletstadt, fire Mile
      fra Strassburg.Hvilken Forskiæl paa denne, og den tydske Befordring! Og dog ere Elsasserne kun
      halve Franske.Schletstadt er en artig lille Stad og Fæstning, med en
      fortreffelig Beliggenhed, ved Illen, over hvis mange Arme man
      tæller tolv Broer i Rad, i Skyggen af de Vogesiske Bierge, hvoriblandt
      især Mont-Cherville med dets tre forfaldne Slotte er yderst romantiskt.Man raadte os her at lade vore Pistoler, hvis de ikke allerede vare ladte, da
      Bønderne fast overalt vare i Oprør, stak Ild paa Herregaardene, og i
      deres Iver for Frieheden antastede alt hvad der forekom dem mistænkeligt. For faae
      Dage siden var en Reisende midt paa Landeveien bleven myrdet. Vi holdt Raad i denne Anledning,
      om vi skulle lade eller ikke? Efter meget For og Imod blev besluttet, ikke
       at lade - fornemmelig af følgende Aarsager: Bleve vi angrebne,
      løb vi med ladte Geværer Fare for alt for hastigen og ubesindigen at
      forsvare os, og derved maaske dræbe et Menneske - en Forestilling, som var
      os utaaleligere i vor nærværende Forfatning, end den: selv at
      dræbes. Enten vilde man angribe os, for at myrde, eller for
      at plyndre, eller for  at arrestere os. Kun i det første Tilfælde havde vi Ret til dræbende Forsvar; og da var det et Spørsmaal
      om vore to smaae Pistoler vilde redde os fra sikkert meget bedre udrustede Mordere. I begge de
      andre sandsynligste Tilfælde, vilde det enten være nok at viise Pistolerne, eller vi fik at skikke os deri. Uskyldighed troede vi og
      var sikkrere end alle Vaaben. Hvi skulde man ville myrde os? - Vi kiørte
      altsaa videre uden at røre Hylsterne, rolig ventende paa alle muelige Eventyrer.Det var den heedeste Dag jeg havde oplevet; men Aftenen var kiølig, mild, og
      overmaade behagelig. Elsas er een eeneste Have, mellem Wasgaus og Brisgaus prægtige Muure, paa
      begge Sider af den kiælne Ill langs med den mandige Rhin. Hvad vi havde seet af Landstrækninger hidindtil, selv det
      Baadenske, var udyrket og ubeboet imod denne. Paa vor lynsnare Giennemfart var det os i
      egentligste Forstand umueligt blot at tælle de nærmeste Byer. Ere vi
      virkelig i et Land, som Ludvig den Fiortende har erobret, som Ludvig den Femtende har trykt, og Ludvig den
      Sextende ladet trykke, i Kanten af et virkeligt Despotie, paa
      denne rige, blomstrende, leende Flade? Er det mueligt at saa megen Cultur, Velstand,
      Munterhed, som den vi her møde, kunde grønnes i Skyggen af hint Toxikodendron, hvis giftigste Greene man nu er i Begreb med at afhugge?
      spurgte vi alle Øieblikke os selv i vor bestandig tiltagende Forundring. Hvor ville
      I da hen, ulyksalige Rasende? eller rase I blot af Kaadhed? - Denne Rigdom paa Viin,
      Korn, Frugter, allehaande nyttige og behagelige Væxter, denne Folkemængde,
      disse mangfoldige og umiskiendelige Tegn paa Vellevnet - hvad kan man
      ønske sig meere? - O! og nu stikke de alt for lykkelige selv deres Byer i
      Brand! ødelægge deres eget Arbeide! fremkalde Elendighed overalt! Det var
      et utaaleligt Syn - tre Landsbyer brændte paa høire Haand paa
      Grændsen af Lothringen. Skarer af bevæbnede Bønder kom os
      forbi, de marscherte deres Vei uden at foruroelige os.Særsynet af denne Velstand, sagde Sparzet, lader sig
      udentvivl allene forklare af den noget større Grad af Frihed, og de besynderlige
      Rettigheder, Elsas beholdt efter dets Indlemmelse i Frankrigs Monarkie,
      og af den Mængde Protestantere, som findes her, og, som jeg har erfaret, ere i
      høieste Grad protestantiske* * Der gives desværre hist og
       her saare catholske Protestantere; man kunde kalde dem til Forskiæl fra de
       Romerskcatholske: Lutherskcatholske, eller Calvinskcatholske. - og Særsynet af den her
      giærende Opstand af de Angreb paa den hidtil nydte Frihed, hvilke
      Ministerdespotismen i de sidste Tider har tilladt sig. - O! dertil er sikkert meer
      end Grund nok, sagde Adams - Oprør er altid
      Regieringens Skyld. -Vi foere den heele Nat i Maanskin giennem Colmar over Illen til Neubreisach, en paa denne Side Rhinen lige over for Altbreisach af Vauban anlagt Fæstning. Denne heele Vei syntes en eeneste Gade,
      vi fandt os bestandig mellem Bygninger. Vi fik endelig Øie paa Rhinen, som
      forsølvet af Maanen glimrede med ubeskrivelig Pragt. Matte af Dagens Heede,
      overvældede af Aftenens mangfoldige Scener, slumrende og drømmende, kom
      vi endelig ved Solens Opgang til Fesenheim, hvor jeg første
      Gang, siden Toppen af Münsteren, igien saae de vinkende,
      magnetisktiltrækkende, fortryllende Alper. MorgenenGud! hvilken Morgen! - Midt i et blomstrende Eden, omgivne af alle Sommerens
       Velsignelser, omtonede af sagterislende Bække, det bævende Løv
       og de vaagnende Fugle, omduftede af aromatiske Dunster, og rundt omglimrede af svindende
       Stierner, frembrydende Dagstraaler og himmelsmilende Dugperler, vaktes vore Siæle,
       vore Hierter, vore Sandser, alle vore Tanker og Følelser Solen imøde
       til Livets fuldeste Følelse. Mellem Schwarzwalds Bierge paa den eene, og
       Lothringens Fielde paa den anden Side øinede vi lige for os den blaanende Jura, hvis nærmere Fortryllelser vi allerede følte
       forud i de høitideligste Ahnelser. Uforglemmelige Morgen! O! jeg har aldrig nydt
       Naturen, som i denne Dagbrækning - mit egentlige Liv begyndte med dig,
       mageløse Opstandelse! -Død var jeg, kold som Steenen, til i Dag,Mit hele fordums Liv var mørkt, var tomt,Var livløst, høit en Feberdrøm, til nu -Nu - store, saligunderfulde Nu!Nu vaagned jeg! før drømte jeg, jeg vaagned,Og slumred dog - nu vaagnede jeg heel!En nye Natur, en anden fremmet Verden,En høiere, end mindre støvdækt SkabningOpvaagnede med mig, og jeg i den -Jeg følte Liv, et tusind dobbelt LivIndstrømme giennem ætherskiærpte Sandser,Udvælde fra min atterskabte Siæl.O! himmelskskiøn, o saligyndig, høiOg herlig er den Herres Herres Tempel,Din Jord, o Gud! o! den er fyldt af dig!Her vil jeg tiene - her tilbede - døeTilbedende! - Du vaagner hist, Jurassus,Til Herrens Priis, en Nimbus om din TindingAf Solens første Straaler! vaagn o Schwarzwald!Vaagn op Vogesus! op til Herrens Lovsang!Ton hellig! hellig! hellig! med mit Hierte,Som slaaer i salig Ahnelse mod Livet,Mod Dødens bedre Liv, mod Evighed, mod Gud!Slaaer Harper, I som Field og Dale fylde,Talløse Træer, Buske, Blomstre, Straae!Syng, alt hvad vaagner, aander, lever rundtI Luften, og paa Jorden, og i Vandet,I hine Harpers MorgenharmonierEn Morgensang: Halleluja! vi vaagne!Vi leve! føle! tænke! virke! frydes!Halleluja! Halleluja! o! Gud -Nei! jeg kan ikke beskrive det - inden i, uden om mig var denne Morgen
       umålelig. Min Andagt var fuldere, var liveligere, var gladere her end paa Pynten af
       Himmelspiiret. Hist stod jeg afsondret, eene; her var jeg mellem tvende fortrolige, med mig
       henrykte Venner, og det forekom mig, som om min hele talløse Familie her tilbad
       med mig. Hist var jeg løftet af Kunsten over Naturen op over Jorden -
       her løftedes jeg i Naturens Arme med den hele Jord op til Himmelen. Men I, som
       kiende Menneskets  saligste Nydelse, denne
       høiere, reenere Andagt, som udspringer af en dybere Følelse af det
       Overnaturlige, vi ere os bevidste inden i os, dette Støvet aldeles fremmede,
       hvorved vi føle os i Forbindelse med reenere Aander, hvorved vi ahne vort Forhold
       til Aandernes Aand, og i en saadan Ahnelse rundt omringede af Gienstænde, der
       skulde synes end mere at maatte fængsle os til Jorden, dog ligesom
       hensvæve i det Tilkommende - I, som kiende denne Aandens
       Opløftelse og Hiertets Udvidelse til Følelse af Skaberen i den hele
       Skabning, og deri have fornummet en Salighed, som intet blot jordiskt Gode formaaer at
       skiænke, en fra hin Side Graven hentet Fryd, hvis umiddelbare Virkning er
       brændende Lyst til de strængeste Pligters Opfyldelse, inderlig Ruelse
       over alle begangne Synder, og dog det søde tillidsfulde Haab engang aldeles at
       udsone dem. I lyksalige, som kiende Religionens Skatte -
       ville forstaae min Opstandelse, uagtet jeg ikke kan male den, uden med den Taushed, hvori vi
       alle tre, tæt trykte til hinandens Hierter, hensank. [...]Vi kom til Hüningen, en dobbelt Fæstning ligesom
       Breisach, paa begge Sider af Rhinen, der paa Veien hidtil heel igiennem er fuld af yndige
       Holme. Her saae vi i en lille halv Miils Frastand Basel i sin
       Beliggenheds hele Pragt. Indblikket i Schweitz, og Udsigten rundt omkring paa denne og den
       anden Side Floden henrykte os alle tre meer end noget andet Natur-Malerie hidtil havde
       henrykt os. Tegningen, Hovedtrækkene deri var saa ganske nye, og Coloritens Liv og
       Varme overtraf saa langt alt hvad vi tilforn havde beundret, at vi her fandt Naturen ikke
       blot forandret, men forvandlet. Det er en ganske anden Verden! raabte vi. Det forekom os, som
       om den yndige med frugtbare Høie bugnende Slette, hvori Schweitzerporten i dette
       Hiørne af Alperne, Basel, ligger, havde en vis Friskhed,
        Rhinen, som giennemstrømmer den, og her ikke
       længer fyldes af Smaaøer, en vis Frihed, den her op'hørende,
       ligesom for Alperne tilbagevigende Schwarzwald en vis Melankolie, den
       lidt efter lidt sig med Toppe bag Toppe høiere hævende Jura en vis
       Kraft, og det alt tilhobe en vis Harmonie, hvortil alt hvad vi paa vor øvrige
       Reise havde seet af Ynde, Skiønhed og Høihed var et blot Forspil.Vi havde paa det sidste Stykke af vor magiske Fart giennem Elsas ganske glemt den politiske
       Revolution i Frankrig over den physiske uden om; og den psychologiske inden i os. Ogsaa havde
       jeg for min Part begyndt at frygte meer og haabe mindre af hin galliske Rystelse. Jeg havde
       begyndt at tvivle, om det af saamange paa hinanden følgende Neroner, Tiberier, Claudier og aandelige Gildinger af alle
       Arter maaskee i Bund og Grund fordærvede Paris var skikket
       til Frihedens Vugge. Bag hine Fielde, sagde jeg, vil jeg først oplede dig, du
       Sædelighedens Datter! du som ligesaa umuelig kan opklækkes og voxe
       imellem Laster, som din Moder under Hofgifttræets Greene. Ankomst til BaselVi nærmede os Porten af Basel, Indgangen til Schweitz - jeg zittrede,
      som da jeg første Gang nærmede mig Kirke-Alteret for at tage Deel i
      Sacramentet - jeg havde gierne standset Postillionen, hvis han havde været
      at standse. Det Høie, det Hellige i Naturens herværende Physiognomie, som
      saa vældigen havde henrevet mig, begyndte nu da jeg kom Glandsen i dens Aasyn
      nærmere og opdagede flere og flere majestætiske Træk i dens
      aabne Ansigt, ligesom at jage mig tilbage. Tilforn havde min Phantasie læst over
      denne Alpernes Forgaard:"Træd ind! Her er Guddommens Tempel"*Nu læste den bævende:"Tilbage, Vanhellige, flye!"**Til Lykke udslettede den sidste Indskrift ikke den første. Henrivende
      Frastøden! hvad skal jeg kalde den underlige lokkende rædsomme
      Følelse, som bemestrede sig min Siæl ved Synet af den nære Jura, ved Indfarten i Basel? Uvilkaarligen blottede
      jeg mit Hoved - uvilkaarligen foldede jeg mine Hænder - Dybt,
      inderlig* - Introite, nam & heic Dii sunt!** - Procul, o! procul este profani!dybt følte jeg, at en Revolution var mit Liv, min Aand, mit Hierte nær
      - inderligen følte jeg, at det vigtigste, om ikke det sidste Blad i min
      jordiske Skiæbnes Bog vilde opslaaes for mig paa et af hint Tempels Altere. Tre
      Gange har jeg med fuld Bevidsthed troet mig paa Gravens Bred, og seet Dødens Engel
      i Begreb med at slukke den vendte Fakkel; men aldrig var min Stemning
      høitideligere. Haabets hele Henrykkelse og Erindringens hele Veemod afvexlede
      uophørligen med hinanden i mit bankende Hierte. Er jeg forberedet, er jeg moden til
      din høie Himmel, herlige Natur? er jeg værdig, er jeg reen og uskyldig
      nok til Indtrædelsen i dit Tempels Allerhelligste, Jordens almægtige
      Skaber? Træffer ikke din Lynild mig vanhellige paa den første Alpetop jeg
      bestiger? Tør jeg vove mit usle Støv høiere end jeg alt har
      vovet det? -Jeg zittrede - thi jeg ansaae Jorden i dette høitidsfulde Nu ikke som
      Menneskenes Bolig, men som Guddommens Fodskammel - og hvo zittrer ikke ved at
      nærme sig den? -Og dog -Jeg var alt paa Schweitzersk Grund - vi rullede ind i Basel.TEKSTOPLYSNINGERSkønt originaltrykket af Labyrinten, der udkom 1792 og 1793
     i to dele, er ret skødesløs i ortografisk henseende, er det dog
     foretrukket som tekstgrundlag for denne udgave fremfor versionen i Danske Værker 1-12
     (1846), som nok indeholder egenhændige rettelser af Baggesen, men som i
     øvrigt er ortografisk normaliseret efter den tids konventioner.I overensstemmelse med Gyldendals Bibliotek som helhed er følgende principper
     fulgt: rettelse af oplagte trykfejl, dvs. forvanskede ord. Normalisering af inkonsekvenser (af
     typen De- de), indsættelse af
     manglende citationstegn, ændring af meningsforstyrrende interpunktion. Der er
     imidlertid ikke tilstræbt fuld konsekvens i ortografien, datidens variable
     stavemåde er bevaret (f. eks. Karakter - Carakter - Carakteer - Charakter). Også sådanne dobbeltformer som har hjemmel
     i sprogbrugen på Baggesens tid, er respekteret (f. eks. aandrig -
     aanderig).Til det foretagne udvalg af værket har Louis Bobés endnu
     stærkere beskårne folkeudgave af Labyrinten (1907) i
     en række tilfælde kunnet tjene som vejledning.ALFABETISK ORDLISTEafsee overskueAnseelse udseendeArcanum lægemiddel af hemmelig sammensætningbeføre angive, anklagebelletristisk skønlitterærbesolde give sold til soldaterbillig rimelig, retfærdigblikke skueBomme bombe (begge former bruges)Broeslider dagdriverCharivari forvirret støj, kattemusik; deraf bortcharivarierecolletteert forsynet med halsbinddaarlig tåbeligDiele forstue, skænkestuedigerere fordøjeDirik dirkfoldsætte anbringe i en foldforfuulne rådne opFredssoldatering almindelig værnepligtFærredsvogn færdsvogn, rejsevogngamse snappe med mundenGimmerom navn på børneleggøvlende Haand fremstrakt, hul håndhierosolymitansk jerusalemskHippogryph vinget fabeldyr med hestekrop og ørnehovedhyppe ophobeincidere gøre indsnit, indtræffeIndustrie flid, dygtighedKaveel Kalville (æblesort)laxere fremkalde afføringLeden, man bruger man behøver vejledningLisetter kælderpiger, løse pigerlisple småhviskeLucubration natligt studium (ved lampe)Lysthegn indhegnet lystskovMotion forslagmuseligt vedr. MuserneMuskelbaad muslingebådNærmest til Væg en børnelegOlden stort trug til saltning af kød og flæskOmegn ordet vistnok her anv. for første gang på
     danskOmen varselomladen travlPalladium værn; egl. billede af visdomsgudinden Pallas AthenePelzer PfalzerPeriheliurn det sted i en planets el. komets bane, hvor den er solen
     nærmest; modsat apheliumPierider muserpute rentRaka-Tone raca: hebræisk skældsord:
     døgenigtsalernitanske Skole lægeskole i Salerno, 11.-13.
     årh.Salinen saltværketScoliast tekstfortolker (af antikke forf.)skakre sjakreskrapskindbuxet med bukser af ru skindskuddet sammentrykket, koncentreretSkuddring gysenSlyde stænge; loft; uhyggeligt rumSnilleværk åndsværkSnippe skose, hibsoelbar solrigsolut Stil ubunden stil; prosaStøtteplads plads med statuerTiestille særkTispe, hunhund, tæveTopee toupet, pandelokTroldlygte laterna magica, lysbilledapparatVehikel hjælpemiddel, emneVeirlys om forsk, lysende fænomener i atmosfæren, f.
     eks. nordlys og sankt elmsildÆgipan Gede-Pan, Pan fremstillet som en gedÆnigme gådeNAVNE SIGNATURER(i den rækkefølge og med de sidetal, hvor de første gang
     forekommer i teksten - kun de vigtigste er medtaget).S. 42 Grev H** grev Holck til EckhofS. 42 Hr. S** J. G. K. Spazier (1761-1805)S. 45 Frue B** Frederikke Brun (1765-1835)S. 46 Aglaja S** grevinde Charlotte SchimmelmannS. 46 Euphrosine R** grevinde Sybille ReventlowS. 50 S** Seline, fru PramS. 66 Lovise S****** Louise Stolberg, g.m. grev Kristian StolbergS. 102 Frue B* Frederikke BrunS. 107 C** Etienne Caillard, købmand i LybeckS. 118 Cypria Mater Dronning Caroline MathildeS. 119 S** SpazierS. 133 Grev M** Adam Gottlob Ditlev Mokke (1765-1843)S. 137 Herr J** Jeffreys, søn af Has tingsS. 142 K*** KotzebueS. 157 S* SelineS. 157 S** SpazierS. 157 Herr B** Constantin Brun, g.m. Frederikke B.EFTERSKRIFTI sit tidsskrift Danne-Virke kommenterede Grundtvig i 1818 den langvarige litterære
     fejde mellem Oehlenschlæger og Baggesen og nævnte en passant, hvorledes
     Baggesen havde vist, at han havde "Tunge-Maalet i sin Magt, som paa tvende Maader
     fordanske Niels Klim", hvorved den yngre digter må have tænkt
     ikke blot på den fortrinlige gendigtning af Holbergs latinske roman, men
     også på den omformulering af klassicistisk tankesprog til hjertesprog, som
     Baggesen satte sin energiske fantasi ind på at realisere. Muligvis hentydede han
     desuden til sit forbillede som ordmager i hans egenskab af forfatter til bogen om den
     labyrintiske rejse, han lagde ud på i 1789, omtrent samtidig med at fordanskningen af
     Holbergs beretning om Niels Klims underjordiske Reise fremkom.Baggesens egen rejse foregik på jorden - efter bogens titel gennem
     Tyskland til Schweiz - og ganske ofte over jorden, eller rigtigst: i en indre verden,
     som blev givet udvortes tilværelse, sådan som Baggesen med forerindringens
     ord selv har forstået den. Og først da får titlen også
     mening, idet den ydre rejserute var temmelig ordinær og regelret efter moden, i hvert
     fald i de to dele af dens beskrivelse, som forfatteren selv udgav i 1792 og 93, og som her er
     bragt i trykken i let forkortet skikkelse.Det var en 25-årig subsistensløs poet, som havde nok af ydre og indre
     grunde til at ændre skuepladsen for sin optræden. Siden sine
     først publicerede digte havde han ellers gjort lynkarriere inden for flere
     discipliner. Som elsker havde han på tidens platoniske og egne sværmeriske
     betingelser imidlertid kun gjort sig alt for gældende i forholdet til digteren Prams
     kone, Maria Magdalene, hvem han besang som måneguddommen Seline, og hvorom han havde
     opbygget sig et kunstigt paradis, som forskubbede ligevægten mellem hans
     sjæl og sanser og  hensatte ham i
     dødelige mathedstilstande, når ekstasen ikke var over ham. Gennem Pram var
     han blevet introduceret i de tyske adelskredse i Danmark, hvor han på sin egen
     hektiske måde hvilede ud ved sine selskabelige talenter. Af disse charmeoffensiver
     stødte især den sidste an, idet den litterære offentlighed nu
     var på vagt mod germaniseringen af åndslivet og hele hjemmetyskeriet, og
     bedre blev det ikke ved den bjørnetjeneste, som vennen C. F. Cramer - hvem
     vi møder som Baggesens fælle på første del af rejsen
     - gjorde ved at udgive hans operatekst "Holger Danske"
     på tysk, forsynet med en fortale, der lobhudlede digteren på bekostning af
     den folkekære Ewald. Det udløste en langvarig, pinagtig fejde, som
     naturligvis gik ud over Baggesen.Af disse trakasserier får man intet indtryk gennem rejsebogens glansfulde optakt,
      Passet; bekendelsen falder først i Pyrmont, hvor han midt blandt de omvandrende symptomer på det syge Europa
     uventet møder sin ven grev Adam Mokke, der selv dødssyg af hjertesorg
     må høre fortællingen om "et yderst
     møiefuldt Liv paa Grændserne af Døden og Slutteriet, et
     stedsevarende Rov... for de voldsomste Sygdomme, paa Pinebænken af et rasende, mit
     Væsens sidste Kraft fortærende Sværmerie" m. m. (s.
     134). Endvidere hvordan da Hans Durchlauchtighed, Prinds Frederik Christian af Augustenborg,
     hans jævnaldrende ven, har skaffet ham rejseunderstøttelse for at bringe
     ham på ret køl.Forerindringen siger det anderledes. Den er måske lidt af en
     efterrationalisering. Her møder vi Baggesens principielle funderinger over det der
     blev skrevet sammen.Bogen er et stykke af selve livslabyrinten, der er just så kompliceret som den
     oplevende selv, den er et spejlbillede af "en lille indre Verden". Han
     har renonceret på at give et "matematisk" billede af omverdenen - et ord som paradoksalt nok han skabte på tysk i formen Umwelt -, da verden ret beset kun er en
     jegverden og dommen over genstandene aldeles afhænger af ens kundskab om de glas,
     hvorigennem de beskues. Intet er altså nødvendigere i en rejsebog end en
     rejsende, så sandt som intet er nødvendigere for livet end en levende.Selv om dette måske i første række er en præcisering
     af bogens genre, en tilslutning til "den skarpsindige Sterne", som
     figurerer  allerede på beretningens
     første blad, en distancering fra de saglige eller videnskabelige
     "Reiser", som så lyset i tiden, rører Bag-gesen dog
     her ved et omfattende psykologisk tema af åndshistorisk interesse. At den ideelle
     rejsende ikke blot skal lade sit legeme flytte, men også sin sjæl, betyder
     mere end at holde sit hjerte disponibelt for indtryk, det betyder at en rejse er et sindbillede
     på opbrud, på udvikling og forsøg på ny samling, og
     Baggesen følte i høj grad behov herfor.Var han en anden ved hjemkomsten? Det er svært at afgøre, når
     det drejer sig om en personlighed, hos hvem der er tale ikke blot om indtryksmodtagelighed, men
     om et indtryksforbrug der stadig skrues op som foder for et uimodståeligt
     udtryksbehov. Al digteren hentede sig afgørende erfaringer på rejsen, er
     der dog ingen tvivl om; han indsugede det nye Europas stemning, kontaktede ubesværet
     folk af talent, kendte og ukendte, kom i niveau som kosmopolit, men blev som sensibel
     registrator og erotisk atmosfæremenneske tillige et offer for en moderne splittelse.
     Også dette kan være en erfaring: han fik modet til at spille sig selv ud og
     derved tydeliggøre sin egen splittelse.På flydebroen i Mainz (s. 233 ff.) oplever han i tragikomisk lune en af de
     små symbolske situationer, som rejsen er rig på og som er dens kunstneriske
     mening. Med ironisk prægnans tager han bestik af sin skæbne -
     eller sin antiskæbne. Med øjnene hæftet på en
     bortglidende båd, i begreb med at gøre det sidste spring og armen i
     favnende krumning omkring - en kimære: således omtrent er
     Baggesen blevet stående, ikke tegnet af Chodowiecki, men betragtet af sig selv. Netop
     heri er splittelsen. Lykken mente han at få i små doser, ikke i den store
     sammenhæng. Når skæbnen slog denne ven af ekstremer, kunne han
     imidlertid slå igen, hans gemyt var elastisk i forhold til slaget, erkendte han i
     Pyrmont (s. 155).I Mainz og i Mannheim har han sommerfugle-drømme, symbolet på
     opstandelse, personlighedens forvandling ved tankens og følelsens
     ægteskab, "vort Væsens Brud og Brudgom" (s. 264).
     Bogen er vævet af disse begrebspar, der også hedder fornuft og instinkt,
     matematik og dynamik, det sidste i oprør mod det første, men i
     længsel efter samvirke. Forvandlingstroen var afgørende for rejsens art:
     "En Reise rundt omkring paa Jorden i alle 
     Climater og Selskaber [samfund] vilde være en fuldkommen Metempsychose."
     (s. 243). Ved brugen af det fine ord styrede Baggesen for en gangs skyld uden om et ordspil,
     som vi dog ikke holder os for gode til her, fordi det atter bidrager til rejsens
     nærmere bestemmelse: rejsen som forløsning opfattet
     som en sjælevandring.Labyrinten er, set på denne måde, vandringer i
     sjælens irgange, forfatterens forsøg på at bryde
     hæmmende bånd for at blive sandt voksen, bryde en frygtet og elsket erotisk
     binding, en umodenhed drevet til den yderste forfinelse i forholdet til
     "Sus-mama", som han også kaldte fru Pram, moderbilledet, som
     dog skulle vise sig at opsuge enhver af hans nye letvakte forelskelser. Til hende havde han
     knyttet sin erosforestilling, al kvindelig ynde han ser undervejs - og intet
     undslipper hans rappe øjne - er fremtrædelsesformer af samme
     Venus Urania. "Copierne finder jeg stedse overalt." (s. 218).
     Når det kvindelige således er fast projiceret ud af personligheden, lykkes
     det ikke en at tilegne sig det, at bevidstgøre sig sin ejendom, og det er
     ensbetydende med personlighedens død. Og Baggesen mener netop at rejse med
     døden i kroppen, får af en læge i Hamborg besked om, at det
     eneste redningsmiddel er - at gifte sig. Hvilket er udlagt: ægteskab mellem
     fornuft og instinkt, vort væsens brud og brudgom. Dette beskrives som et vendepunkt
     på rejsen, men "hint Redningsmiddel er umuligt" - og
     det eneste håb er døden. Lægemidlet forties i øvrigt
     i 1. udgaven og dermed også i nærværende optryk (s. 96).Vi bevæger os på dobbelt grund. Det er den gamle personligheds
     død, han nu indvier sig til, den frygtelige Atropos, det uafvendelige, der bliver
     hans Venus Urania. Hendes tempel skønnes at være i Pyrmont, de syges
     sundhedsbrønd! At det skulle gå anderledes dér, ved vi
     allerede. Baggesen fandt mirakuløse udveje og udsættelser. Et borgerligt
     ægteskab lod sig dog ikke opsætte. I Labyrintens
      Fortsættelse, som han aldrig selv fik redigeret, fortælles om
     forlovelse og giftermål med svejtserinden Sophie Haller, arrangeret samtidig med
     bestigeisen af Jungfrau-bjerget. På trods af al fornuft ville han ved hjemkomsten
     forsone de naturlige modsætninger, Maria Magdalene og Sophie. Det lykkedes
     ingenlunde.Jens Baggesen skal ikke dømmes på vulgær psykoanalyse. Den  der som han har mod til at blotlægge det, de
     fleste med eller uden vilje skjuler, risikerer nedladende omdømme. I kunstnerisk
     sammenhæng tegner "rejsen" sig som det gamle og
     højst moderne døds- og livssymbol. Døden er dér,
     hvor jeg'et nærmer sig sine grænser, og dér færdedes
     Baggesen helst, dér hvor undergang også er tilblivelse, hvor
     dødsfaren forhøjer livsfølelsen, som i spiret af
     Strassburg-Münsteren, atter en af de symbolske skildringer: den sindsoprivende
     klatretur til henrykkelsens tinde. "Er det Lyst eller Smerte, jeg føler i
     denne svimlende Tilstand? er jeg Livet eller Døden nærmere paa denne
     støvløse Pynt? Jeg vorder og ophører - skabes og
     tilintetgiøres - triumpherer og daaner i een og samme Fornemmelse!" (s.
     300).Men erfaringerne fastholdes ikke. Det bliver følelsen i stedet for indsigten, der
     dominerer skikkelsen i dette gennemerotiserede værk. Lystfølelsen er revet
     ud af sin sammenhæng med personligheden og søger nydelsen for sig selv,
     ivrigt beskuet og analyseret af jeg'et. Ikke for ingenting hedder optakten til
     Strassburg-afsnittet Forsmag paa Døden. Måske
     søgte han mindre hebredelse og forsoning end kræfter til at bære
     ekstremerne.Labyrinten er - ved siden af Ewalds "Levnet og
     Meeninger", som skønt ældre endnu ikke var offentliggjort
     - i en vis forstand den første moderne menneskeskildring i dansk
     litteratur. Her begyndte modernismens rejsende helt sin søgen efter personligheden.
     Det er naturligt nok, at det var i selvbekendelserne den ny ejendommelige jegfølelse
     først kom til orde. Den er karakteristisk netop ved at bevidsthedens verden skiller
     sig ud fra den ydre verden. Noget der hænger sammen med, at man ved denne tid
     begyndte at gøre sig begrebet udvikling klart. I
     årene just inden Labyrintens fremkomst udgav Herder
     "Ideen zur Philosophie der Geschichte der Menschheit", hvor
     forestillingen om at man har plads i en historisk udvikling lanceredes, hvorved det at
     være nutidig bliver noget særligt. At forstå sig selv historisk
     er at træde uden for sig selv, er at blive sig bevidst i spejling.
     Afgørende bliver det at forstå sit forhold til verden, hvad der til
     gengæld kan udelukke en fra at være i forholdet.
     Baggesen var tidligt disponeret for en sådan holdning. I sit berømte
     ungdomsdigt "Da jeg var lille" skildrer han ikke sin  barndom, men sin følelse ved at erindre barndommen:
     følelsen har løsrevet sig fra sin genstand ganske som naturskildringerne
     i Labyrinten er oplevelse af oplevelse. Virkeligheden bliver et middel
     til selvkarakteristik, tingene påskud til flugt ind i ideernes verden. Det er
     optakten til den moderne fremmedfølelse, der har fået sit kunstneriske
     udtryk i modernismens abstrakte maleri og poesi. Paradoksalt er det, at den måske
     mest verdensbevidste danske digter skulle vise de første symptomer på
     denne Weltlosigkeit.Udviklingen forløb dog ikke lige. Sammenligner man Goethes
     "Türmerlied" med Baggesens tårnbestigelse, ser man den
     klassiske abstraktion over for den moderne. Hos den første har
     tårnvægteren det skuende blik, selve overblikket, der i et koncentrat
     fastholder alt væsentligt, som uddrager - abstraherer - essensen
     af virkeligheden. Han forbliver jorden tro. Hos den anden tabes udgangspunktet i en art tom
     transcendens ind i uendeligheden. "Dit Navn toner fuldest i Taushed! din Almagt er
     vældigst i Tomhed! og hvor intet er, Høie! er
      du!" (s. 299). Det er den schillerske maner. Og Schiller var det store nye
     navn, som Baggesen mødte overalt på rejsen, den der få
     år efter skabte begrebet den "sentimentale" digter. Alene heraf
     ses det så berømte modsætningsforhold mellem Baggesen og
     Oehlenschläger forudbestemt. Baggesen kunne ikke som sin yngre kollega med Goethes
     hjælp ganske fortabe sig i sit objekt, derimod nok i sig selv. Men det var Baggesen
     der var foran i udviklingen. Goetheind-flydelsen i dansk romantik gjorde imidlertid, at han
     ikke skabte tradition - ejheller sprogligt.Oplevelsesmønstret går igen overalt hos Baggesen. Som det er
     fremgået, også i kærligheden. Den elskede genstand er
     påskud for selvophidselse, man er på narcissistisk vis først og
     fremmest indtaget i bevidstheden om at man elsker, således at afsavnet bliver det
     væsentlige - indtil følelsen kammer over, og man må
     gifte sig for sit helbreds skyld, ikke for genstandens egne kvaliteter. Baggesen er ganske klar
     over, at det er kvindekønnet in abstracto, han elsker, mens han vandrer om i
     kærlighedens labyrint. Serenaden i Mainz røber det på sin
     måde (s. 240 f.), i en strofe der vist tillige har Danmarksrekord i ordgentagelse.
     Han har øjeblikkelig identificeret sig med en ukendt tilbeder under den ligeledes
     ukendte naboerskes vinduer:Blik ned! det er mig!Jeg elsker! jeg elsker!Jeg elsker! jeg elsker!Jeg elsker! jeg elsker! jeg elsker! jeg elskerKun dig!At der overhovedet er en genstand for al den følelse, når lige at
     anføres til sidst.Baggesen kender kuren mod uvirkeligheden, han bruger den undertiden: "Jeg seer mig frisk -". Sansefunktionen knytter en til
     jorden. "Andre Patienter spise, drikke deres Medicamenter - jeg seer blot
     mine. Lægedommen hos hine kommer giennem Smagen og Følelsen; hos mig
     fornemmelig igiennem Synet." (s. 282). Han har på samme måde
     brugt en "Øre-Kuur". Og alligevel røbes jo
     betragterens afstand: denne refleksion skyldes synet af de Bruchsalpigers smukke hæle. Det var øjensynlig på moden dér at
     hoppe om i nette tøfler.Digteren har især indset den fare for abstraktion, der skyldes tankens dominans
     over følelsen, og blev i sin reaktion måske derved Scyllas offer for at
     undgå Charybdis. Efter at han i øvrigt adskillige gange har dulmet
     hjertets uro ved symmetri og skøn orden i haver og byanlæg, kommer det
     lunerige angreb på symmetrien og matematikken i Mannheim, hvor han leverer et smukt
     og klogt stykke udviklingshistorie, der viser hvordan samtidens mennesker i sammenligning med
     oldtidens tænker mere, men føler mindre. Som videnskaberne er udviklet, er sproget differentieret.
     "Vore Sprog ere ikke mere Billed-Sprog, men Tegn-Sprog." Baggesen har
     måske anet faren for kunsten i denne sproglige udvikling henimod abstraktion, som
     godt hundrede år senere fremkaldte modernismens sprogskepsis og udtrykskrise. Men for
     datiden forholdt det sig anderledes. Idet man blev sig sin samtidighed bevidst, skabtes behovet
     for originalitet og selvstændighed, og hos kunstneren blev kendetegnet herfor stilen. Den skabende bevidsthed intensiveredes, inspirationen beluredes, og
     også her fik spaltningen vidtrækkende konsekvenser. I første
     omgang som en impuls til den store verbale opfindsomhed, og det blev en anden af Baggesens
     bedrifter. Et ordfyrværkeri i alle følelsens og tankens stilarter,
     fornemmeligst de følsomme.  Vi ser
     mønsteret nok engang: kunsten bliver sit eget emne. Labyrinten handler om hvordan Labyrinten skrives. Ligesom elskeren
     oplever sig som elsker, er kunstneren Baggesen sig stadig bevidst som kunstneren der udtrykker
     sig og skaffer sig oplevelser til kunstnerisk brug, hvad der kan gøre dem
     uvirkelige, eller sentimentale i både hverdagslig og litterær betydning af
     ordet. Gang på gang diskuterer han det just skrevne og dets virkninger med sig selv
     og læseren. Hans "Dichtung und Wahrheit" har travlt med at
     overbevise om, at det er sandhed, fordi det er digtning - eller "skulde
     jeg slette det altsammen ud igien?" som det hedder i et af de talrige Tilbageblik paa det forrige (se s.242). Det er et helt kompositionelt
     træk, hvad alene de indledende afsnit viser: Reisens
     Bestemmelse - Passet - Advarsel. Her har det dog endnu karakter af det 18. århundredes almindelige
     medtalende forfatter, tydeligere viser det ny sig i følelseafbrydelsen og den hertil
     hørende ironiske holdning, hvis den da ikke blandes op med troskyldighed som efter
     det store udbrud ved Gleicherne, hvor det lyder: "Jeg kunde ikke raabe meere; man
     taber Aanden saa let ved saadan Leilighed" (s. 184). Man synes at høre en
     genklang af Mads' bemærkning i Kierlighed uden Strømper: "Man
     er som uden Sanser, naar man sig dræbe vil." Men snart skulle
     illusionsbruddet af Friedrich Schlegel gøres til programpunkt i den ny digtning
     under betegnelsen romantisk ironi.Ud fra denne splittelse forstår man også oplevelseshungeren. I brevet fra
     Mannheim - stilet til Frederikke Brun, som deltog i rejsens første etape
     til Pyrmont - taler han om sin adsplittelse ikke blot i to, som sin navne Janus
     bifrons, men i tre. Imidlertid har den dramatiske hændelse, han dér
     skildrer, bragt en slags enhed i trefoldigheden (s. 274 ff.): At udsætte sig for
     påtrængende begivenheder suspenderer for en tid sindets
     sønderdelende processer. Rejsen bliver en nødvendig livsform. Bag ligger
     altså drømmen om enhed i adsplittelsens mangfoldighed, og man kan gerne se
     hans enhedssyner om en kommende kosmopolitisme som et udslag - her på det
     politiske plan - af samme drift. Disse selv-identifikationer: letheden ved
     projektioner og omvendt ved genkendelser af sig selv i ydre situationer, der således
     bliver symbolske, er nært knyttet til hans særlige kunstneriske genius.Det kan undre, at Baggesen senere skulle reagere mod den tyske romantik, da han på
     så mange måder foregreb dens kunstneriske holdning. Det var Sturm und
     Drangtidens litterære idealer, som han var godt inde i, han nu mødte
     på rejsen og vandt bekræftelse på og følte sin
     samtidighed med. Som følsom rejsende var en vigtig del af hans litterære
     bagage Lawrence Sternes "A sentimental Journey through France and Italy"
     og Rousseau, som han gen- og nylæste undervejs. De bestyrkede ham i hengivelsen til
     stilen og jeganalysen. De nævnes hyppigt i teksten ved siden af Schiller og
     Shakespeare, om hvem han i forbindelse med opførelsen af "Kong
     Lear" i Hamborg bekender: "Jeg har læst, og atter
     læst, giennemfølt og giennemtænkt, skattet, beundret og tilbedet
     den guddommelige Shakespear..." Den litterære tradition man i tiden
     samlede sammen, hvor gamle forbilleder faldt og nye hentedes frem, har sat sit tydelige
     præg på rejsebogen. Han fik inspirationen undervejs og udtalte herom i et
     brev: "Jeg vil lave en Bog - Planen er allerede færdig
     - men det er ingen Bog; det er et stort Værk - men det er heller
     intet Værk; det er en Kiede af Værker - det skal hedde Labyrinten" Stort var anlægget, og værket
     forblev en torso. Først efter hans død arrangerede C. J. Boye en
     forøget udgave (1829), hvor det udkomne suppleredes med dagbogsblade og breve fra
     rejsen i Schweiz og Frankrig.Aage Henriksen har i sin grundlæggende bog om Baggesen, Den rejsende (1961 s. 17
     f.), antydet, at Labyrinten var planlagt som led i et monument over hans
     kærlighedsforhold til fru Pram, og at den er gennemvævet af et
     fordækt og sekterisk symbol- og tegnsprog, der sagtens også er
     afgørende for den fulde forståelse af værkets ide. At der er
     større linier og syner i den, end dens kapriciøse maner lader tro, er
     givet. Som stilen i sin uendelige variation fremlægger oplevelser og bekendelser i
     vekslende impressionisme og ekspressionisme, tegner bogen billedet af et menneske der
     opsøger sig selv, spreder sine dele for at få overblik og samle sig igen.
     At værket aldrig blev færdigt, peger på alvoren i
     forsøget. Det var en ny dansk prosa, der hermed skabtes i et dristigt eksperiment,
     ny, da Baggesen ikke kunne kende Ewalds tilsvarende. En æstetik der søgte
     uregelmæssigheden for at nå ind til den dynamiske og umatematiske natur.
     Som gav  efter for indfaldet, der udnyttedes til det
     yderste i en vidtspunden, selvavlende ordleg. Den nye sprogmulighed, som "et henrykt
     Hiertes fritstrømmende naturlige Fornemmelser" udløste, gav
     foruden nye orddannelser fornyede tanker og følelser. Et typisk eksempel er
     Lybeck-afsnittet, som står i "dobbelthedens" tegn -
     ud fra en erindring om en vittighed om byen hos Holbergs Henrik. Den bestemmer alle hans
     oplevelser og fremkalder dertil en lille afhandling om dobbeltforholdet sjæl
     - legeme og gør til sidst ordene dobbelttydige, så han ikke
     viger tilbage for at udrede ligheden mellem gemene afføringsvanskeligheder og
     afføring af ideer. Dette bliver atter en impuls til at skrive dagbog for at
     undgå de forøgede tilpropninger, som rejseindtrykkene ellers kunne
     medføre. Den følsomme tid havde sine sider. Samtidig røber
     dette kompositionstema bogens ide: dobbeltheden i kunsten, i personligheden.Sådanne sprog- og tankemusikalske sekvenser lykkes gang på gang i
     værket, mest beundringsværdigt måske i Mainz-afsnittets erotiske
     eventyr, hvor symbolikken også er tydeligst. Forfatteren er ganske klar over sin
     dygtighed og kommenterer dér sin fremgangsmåde i det allerede omtalte Tilbageblik, karakteriserer sin stil i de "foregaaende lave,
     kortnæbbede, egethaarige, barnagtige Siællandsfar-Kapitler."
     Andre steder er det portrættets kunst han dyrker, som i Hamburg, hvor han leverer dobbeltportrætter af Klopstock og skuespilleren
     Schrøder, dels i deres kunstneriske egenart, dels privat-anekdotisk.
     Standard-mønsteret finder vi i Frankfurt-kapitlet, hvor jødernes liv er
     beskrevet først artistisk-impressionistisk, derefter
     humanitært-reflekteret, i hvert sit afsnit.Indfaldsrigdommen hindrer vel en gennemført kompositionsplan, og virkeligheden
     driller, idet planen i nogen grad bliver afhængig af rejsens begivenheder.
     Rejsebogsdigteren har for så vidt en vanskeligere opgave end romandigteren med dennes
     friere fiktionsdannelse. Det psykologiske mønster må filtreres frem uden
     hjælp af intrige, handling m. m., ganske som i de yngre Labyrinter i dansk litteratur
     fra H. C. Andersens rejsebøger, over Sophus Claussens, Johs. V. Jensens
     "Skovene" til Tom Kristensens "En Kavaler i
     Spanien", der alle som Baggesens er meget artistiske og selv-orienterede.Hans Brix har i Analyser og Problemer (III: 204 ff) bl. a. behandlet den kompositionsplan,
     Baggesen selv antyder i den lille Advarsel, der følger efter
      Passet, hvor han gør dette indledningskapitel til
     grundmønster for hele værket, der på tilsvarende måde
     skal rumme en midte, en akse, hvorom helheden skal dreje sig. Som en sådan midte er
     det nærliggende at opfatte Pyrmont-afsnittet, vendepunktet i den egentlig mislykkede
     helbredsudflugt. Det er ikke badet der virker befriende, tværtimod, det er venskabs
     sympati, beslutningen om at drage ud i den vide verden med Moltke og den unge tyske forfatter
     Spazier, under nye kaldenavne, Adams og Sparzet. Her sker genfødslen, omskabelsen
     fra orm til sommerfugl. Nu begynder tindebestigelserne, og frihedstemaet intoneres, politisk
     markeret af den sig nærmende store revolution i Frankrig. Og efter indtagelsen af
     verdens højeste menneskeskabte konstruktion i dette land, Strassburg-katedralens
     tårn, lægges ruten mod frihedslandet Schweiz, hvor det skal gælde
     erobringen af den højeste natur, "jomfruen" blandt Alperne.På Sternes maner - men med langt større, og tragisk farvet,
     perspektiv - standser skildringen op foran en afgørende situation. Som
     Yorick i kammerets natlige mørke strækker hånden ud efter damens
     og i stedet får fat i kammerpigens, kører Jens Baggesen ind i Basel med
     udbredte arme. "Dybt, inderlig dybt følte jeg, at en Revolution var mit
     Liv, min Aand, mit Hierte nær -".Var det kammerpigens hånd han fik eller jomfruens?Torben Brostrøm