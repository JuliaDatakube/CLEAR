FISKERNE. ET SYNGESPIL I TRE HANDLINGER. EN PRIISDIGT (1779)

ANLEDNINGEN til dette Stykke er tagen af en Hendelse, som Herr Kammer-Raad MALLING i de STORE OG GODE HANDLINGER AF DANSKE, NORSKE OG HOLSTENERE, Side 48 - 51 fortæller saaledes:

For to Aar siden (1775) indstrandede et Skib imellem Fiskerleierne Hornbek og Villingebek paa Cronborg Amt. Skibet, som var bestemt til Skotland med Byg, førtes af en Engelsk Skipper, Thomas Bruun, og havde, foruden ham, endnu fem Mand ombord. Det var om Efteraaret i en mørk og stormende Nat at disse ulykkelige Mennesker maatte friste saa haard en Skiebne. De ventede kun efter Dagens Anbrekning, for at see hvor de vare, og hvad Haab de kunde giøre sig om Redning. Dagen kom; de saae sig et Bøsseskud fra Landet, og raabte om Hielp. Ved disse ynkelige Raab forsamlede Bønderne af Hornbek og Villingebek sig paa Strandbredden. De satte Baade ud for at roe ombord; men Stormen blev ved at rase saa stærk, at det ei var mueligt at trænge igiennem. Ofte giorde de Forsøg derpaa; men Forsøgene mislykkedes; de nniaatte hver gang vende tilbage, uden at naae deres Hensigt. Imidlertid stode de arme Skibbrudne paa Vraget, overladte til dem selv. Trættede af forrige Nats Arbeide, udmattede af Kuld, Hunger og Angest, tabte de efterhaanden Mod og Styrke, og styrtede døde ned ved Siden af hinanden. Hen paa Eftermiddagen vare aleene Skipperen og Styrmanden tilbage. Styrmanden, forfærdet ved at see Ligene omkring sig. besluttede da at anvende de sidste Kræfter, han havde tilbage, paa at svømme i Land. Han favnede Skipperen, sagde ham Farvel, og kastede sig derpaa ud. Men neppe var han kommen nogle Favne ud fra Vraget, før et Stykke nydende Træ stødte paa ham; det knusede hans Hoved, han sank. Alle disse ynkelige Scener maatte Bønderne paa Strandbredden være Tilskuere til. Enhver Scene havde rørt dem. Denne sidste satte dem i saadan Bevægelse, at de paa ny begyndte at eraadslaae, om det da ei paa nogen Maade skulde være mueligt at redde Skipperen, som nu eene var tilbage. Da traadde frem Huusmændene ANDERS JENSEN, PEDER JENSEN, SVEND BAGGE. og Tieneste-Karlene JENS LARSEN og SVEND PEDERSEN, alle af Hornbek. og forbandt sig til at vove det alleryderste paa det sidste Forsøg. De sette sig i en Baad. legge Aarer til, anspænde alle Kræfter, arbeide sig frem igiennem Bølgerne, naae endelig ud til Vraget, tage Skipperen med i Baaden, arbeide sig igien tilbage, og bringe ham i Land til almindelig Glæde. Den halvdøde Mand blev derpaa baaren




op til et Huus, hvor de forfriskede ham efter deres fattige Evne, det beste de kunde, indtil han kort efter blev modtagen i Dronning-Møllen, et Sted der i Nærheden, hvor han ved omhyggelig Pleie efterhaanden fik Liv, Helbred og Styrke igien. Da Skipperen var kommen til sig selv, og saae disse gode Folk, som havde vovet deres Liv for at redde hans, tog han frem de Penge, han havde hos sig, og bød dem en Deel deraf. Men saa modige, som de før havde været til at gaae Faren i Møde, saa uegennyttige vare de nu. De forlangte ingen Belønning, men ansaae det for Pligt, at have udrevet en ulykkelig Mand fra Døden. Dog deres ædle Handlinger fortienede Belønning, og fik den. En indfødt dansk Mand, som lever uden for Fædrenelandet, da han hørte Fortællingen derom, glædede han sig over sine Landsmænd, og besluttede at vise dem den Skiønsomhed, der tilkom dem. Til den Ende tillagde han enhver af benævnte fem Personer 25 Rigsdaler saa længe de leve. Disse Gaver nyde de nu aarlig. Naar nogen af dem døer, skal hans Anpart deles mellem de overlevende, og den, der bliver sidst tilbage, nyder de fulde 125 Rigsdaler aarlig paa sin Livstid.


HANDLENDE PERSONER:



ANDERS, en Fisker.

GUNILD, hans Kone.

LISE, BIRTHE deres Døttre.

KNUD, en Fisker, forlovet med Birthe.

SVEND, en Fisker, forlovet med Lise.

PEDER, JENS FISKERE.

THOMAS, en Skibbrudden.

ODELHIEM, en Dansk Herremand.

CLAUS, en Bonde.

Fiskere og Fiskerinder.



Skuepladsen er Hornbeks Fiskerleie. Handlingen begynder om Morgenen, og endes samme Dags Eftermiddag.






FØRSTE HANDLING

Skuepladsen er i denne Handling en Fiskerhytte. Saa længe den varer, hares Stormen af og til, og Sludet mørkner Dagen.


FØRSTE OPTRIN

GUNILD, LISE OG BIRTHE

Da sidde omkring et Fisker-Garn, som de bøde paa. Ved Siden af Gunild staaer et Bord med en slukket Lampe og et Time-Glas.

Tercet



GUNILD



TRODSIGE og vilde

Brøle Bølgerne.

Natte-Stormen svinger

Tung de vaade Vinger

Blant de skummende.



LISE



Livets rige Kilde,

Moderlige Hav!

Skal da Kiv og Vrede

I dit Skiød tilrede

Dine Fostres Grav?



BIRTHE



Lad vort Suk formilde

Din og Himlens Harm!

O hold op at trættes,

At vi trygt kan mættes

Ved din elskte Barm!



ALLE TRE



Lad vort Suk formilde

Din og Himlens Harm!

O hold op at trættes,

At vi trygt kan mættes

Ved din elskte Barm!



LISE



Paa Bølgen svæver

Mit Hiertes Ven!



GUNILD



Frygt ei, min Pige!








LISE



Hvad vil du sige?

Hør Stormen stige!

Ak, hvor jeg bæver,

Jeg arme Pige!

Paa Bølgen svæver

Mit Hiertes Ven!



GUNILD



Frygt ei, min Pige!



LISE



Hvad vil du sige?

Hør Stranden kaage,

Og sprudle Taage,

Som skiuler den!



GUNILD



Frygt ei, min Pige!



LISE



Jeg arme Pige!

Ak, hvor jeg bæver!

Paa Bølgen svæver

Mit Hiertes Ven!



GUNILD



Paa Stormens Vinge

Kan Almagt bringe

Ham karsk igien.



BIRTHE



Jeg troer at føle

Min Brudgoms Død.



GUNILD



Frygt ei, min Pige!



BIRTHE



Hvad vil du sige?

Hør Stormen stige!

Hør Havet brøle!

Jeg arme Pige!

Jeg troer at føle

Min Brudgoms Død.








GUNILD



Frygt ei, min Pige!



BIRTHE



Hvad vil du sige?

Hør Havet syde

Blant Skiær, som bryde

Dets hule Stød!



GUNILD



Frygt ei, min Pige!



BIRTHE



Jeg arme Pige!

Hør Havet brøle!

Jeg troer at føle

Min Brudgoms Død.



GUNILD



Vort Suk kan drage

Ham karsk tilbage

Af Havets Skiød.



ALLE TRE



Livets rige Kilde,

Moderlige Hav!

Skal da Kiv og Vrede

I dit Skiød tilrede

Dine Fostres Grav?

Lad vort Suk formilde

Din og Himlens Harm!

O hold op at trættes,

At vi trygt kan mættes

Ved din elskte Barm!



LISE

Du dreier Glasset ei! - Hvor ofte, Moder,

Udløb det, fra den Tid vort Folk forlod os?



GUNILD

Snart skal det dreies første gang.



LISE

Du skiertser!

To Timer, veed jeg vist, at Svend var borte.






Først gik han, som du veedst - og kom tilbage -

Og kyste mig - og gik igien. - Den Arme!

Han gik! han rev sig løs fra dette Hierte!

Og iilte dristig nynende mod Stormen,

Al Havets Skrek, maaskee sin Grav i Møde! -

Saa stod jeg stum, jeg veed ei selv hvor længe,

Og sukkede, da han forsvandt i Taagen.

Saa faldt vi, som du veedst, paa Knæe, og læste,

Og græd, og bad til ham, som styrer Havet,

Om hans Beskiermelse.



GUNILD

Beskierm dem, Fader!



LISE

O hør vort Suk!



BIRTHE

Bønhør det!



LISE,

(efter en liden Pause.)

Nu - saa sang vi

En Morgen-Sang. - Saa, som du veedst, min Moder,

Saa puslede vi lidt omkring i Hytten -

Og puslede - og skurte Bord og Bænke -

Og gav vort Kræ, og talte det - og satte

Alt paa sit rette Sted, som Brug og Skik er.

Nu da - saa satte vi os her, at bøde

Paa Garnene, og sang alt som vi bødte.

Saa tænkte jeg paa Svend - og græd, og tænkte,

Og sang; og nu - hvor længe har jeg talt nu?

Alt dette sammenlagt - to lange Timer,

To Timer er det vist - det veed mit Hierte.



GUNILD

Dit kielne Hierte skuffer dig, min Pige!

See kun paa Maskerne, som hver har knyttet;

Hvad synes dig? Er det en Times Arbeid?

Det var ei got, vist ikke got, min Datter,

At Armes Gierning gik saa seent fra Haanden.

Men Sagen er, dig længes, og du frygter.



LISE

Aha! det er kun alt for sandt. Jeg zittrer!






Og længe, (thi jeg tvinges til at troe dig,)

Og længe, hele tre, maaskee vel fire,

Hvem veed, hvor mange Timer jeg skal qvæles

Af denne Angst. Nu svæve de paa Havet!

Hvem veed? O Himmel! Hvert et Stød af Stormen

Forskrekker mig! Nei aldrig, aldrig saae jeg

Saa fæl, saa lang, saa evig lang en Morgen.



BIRTHE

Ja fæl, og haard for Fattige! Jeg frygter,

De komme, som i gaar, med tomme Hænder.



LISE

Ah, kom de kun!



BIRTHE

Vel nok! og vel i morgen,

Og altid vel! Thi hvad er kiert, som Livet?

Men er vi rige? Har vi Køer og Agre

At trøstes ved, naar Havet længe glipper?

Betænk det kun, at mange slige Nætter

Vil dræbe os og dem, her i vor Hytte!

Og skal vort Bundgarn længe staae urygtet,

Og Hampen ei betalt, saa lidt som Baaden;

Seent bliver da vort Fæstens-Øl, min Søster!

Du veedst, paa dette Garn heroer vort Bryllup.



LISE

Ah kom de, kom de kun med Liv og Helbred!



GUNILD

Maaskee, mit Barn, er al vor Frygt utidig.

Dog lad det være som det vil, din Vantroe

Er altid Synd. - Er Himlens Arm forkortet?

Fæst al din Liid til den!



LISE

Jeg vil, min Moder!

Jeg vil - og dog... Ak var vi ei saa arme,

Da var det Synd at trodse sligt et Uveir.

Naar var saa græsselig en Storm, som denne?



GUNILD

Den sagtnedes dog lidt, som Dagen gryede.








LISE

Og steeg den ei igien? Ha, hør de grumme,

De vilde Stød! hør Havet, hvor det brøler!

Hør Brenningen! Hvad skulde de paa Stranden?

Hvad jog dem ud? - Ak! var vi ei saa arme!



BIRTHE

Men Armod er en mægtig Lov, min Søster!

Stil dig tilfreds! Hav Tanken til din Gieming!

Jeg er saa ræd, som du. Men naar jeg knytter,

Og hvad det ellers er, jeg har i Hænder,

Saa stræber jeg, og seer paa mine Fingre,

Hvor hurtigt de kan flytte sig. Og naar jeg

Saa nyner lidt, høit snakker lidt imellem,

Da synes mig, jeg glemmer, at jeg frygter.



LISE

Du est da lykkelig! Ak naar jeg zitrer,

Og zitrer for min Ven, da, ak! da glemmer

Jeg arme, at jeg har en Haand og Fingre;

Og hvad de sysle med, og hvad jeg snakker.

Min Ven, min elskte Ven, er al min Tanke.



BIRTHE

Jeg elsker min saa høit, som du, min Pige!



LISE

Det veed jeg, Beste! - Ak, jeg er enfoldig.

Jeg er ei stærk, som du; tilgiv min Svaghed!

Arie.



Vel kan Sang og Sysler byde

Frygten Skin af Rolighed;

Stirrende kan Øiet dølge

Taaren, som det blendes ved.

Ord kan standse, Flid kan dræbe

Klager paa min aabne Læbe,

Suk i mit beklemte Bryst.

Dog min bange Siel undflyde

Disse Glimt af kunstlet Fred.

Ak, den er ei her! den følger

Giennem Storm og Skiær og Bølger

Med sin Kummer og sin Lyst!








BIRTHE

Jeg er saa ræd, som du. Ak! om et Uheld

Nu treffer dem, hvor fandt jeg vel saa duelig,

Saa dristig, saa vindskibelig en Brudgom?

Hvor fandt jeg een, saa kiek som Knud? Nei aldrig!

Ei paa det hele Leie!



LISE

Ak jeg Arme!

Hvor faaer jeg Svend, min Svend, min egen Elsker!

Ha ei paa tusind Leier, ei paa Jorden!

Dybt i dit Skiød, umættelige Nord-Hav,

Sank al min Lyst! du ruer paa min Glæde!

Der kan jeg finde den, kun der!



GUNILD

Forvovne!

Din overdrevne Frygt fortørner Himlen;

Og som jeg før har sagt, og atter siger,

Halv troer jeg - ja, jo meer jeg eftertænker,

Desmeer forvisses jeg - den er utidig.



LISE

Utidig nu? - Ak, saae du ei vor Lampe,

Hvor mat, hvor bleg, hvor dødelig den brændte,

Kort før de gik? Ret, som de sidste Gienskin

Af Sielens Ild i et halv brustent Øie,

Hvis Glimt kun vise, at de snart skal slukkes.



BIRTHE

Og Lenke-Hunden tudede i morges,

Saa hæs, som naar den sporer Liig fra Stranden.



LISE

Og har jeg ikke hørt, naar undertiden

Nord-Vinden taug, et Jammerskrig fra Havet?

Et Skrig om Hielp, som af skibbrudne Søefolk.



GUNILD

Nu, Børn, det er, som det forstaaer sig, noget.

Jeg selv fornam de samme Skrig. Men Stormen,

Selv Stormen byder mig at frygte mindre.

Troe mig! den kiekkeste, den Danske Søemand

Vil aldrig, blot af Trang, blot for at vinde,






Betroe sit Liv til sligt et Veir. I hørte,

At selv min Anders, han, som aldrig skyede

Nord-Havets Harm, naar Nød og Pligter kaldte,

I hørte, at han vred og stivt modstræbte

Det raske Mod, som voxte hos de Yngre,

Da Stormen syntes pludselig at hvile;

Og at han, træffet kun tilsidst og vranten,

Halv som af Tvang, samtykte i det Forsæt,

Hvorved han spaaede dem kun liden Lykke.

Nu veed I selv, hvor langt de kunde komme,

Før Stormen atter kulede fra Norden.

Og nu - hvor høit maa Søen gaae! Nei, neppe

Har Anders løsnet Baad i Dag fra Landbred.



LISE

Hvor blev de da? Hvi tøve de saa længe?

Ak Svend, som veed min Frygt!



Gunild

Din Frygt? - desverre!

Han merker den for vel. O skiul din Svaghed,

Ifald du elsker ham! O stræb at dølge

Hvert Glimt af Kummer, som han ei bør agte!

Troer du, han bør paaskiønne sligt? og føle

Din Angst, saa snart du seer, at Bølgen hvidnes?

Og see mod Bredden længselfuld, og tænke

Hvor got det var, at slumre ved din Side?

Hvad vil du, Barn! hvad vil du med en Søemand?

Hvi tragter du saa høit? Saa svagt et Hierte

Var best betrygge! hos den rædde Bonde!

Arioso.



En Bonde seer fra Ploven

Den mørke Torden-Skye;

Strax troer han, ræd og doven,

Nu er det Tid at flye.

Hans Qvinde breder Dugen,

Og seer saa hierteglad,

Hvor got, hvor trygt, og slugen,

Han sidder ved sit Fad.

Han æder, mens han aarker;








Saa faaer han sig en Ruus,

Og strekker sig, og snaarker,

Ved Siden af sit Kruus.

Saa glad kan nu den Qvinde

Ty e til sin varme Krog;

Den trodser alle Vinde,

Som biergede sit Skrog.



LISE

Du spotter mig, og svarer ei. O svar mig!

Ifald de, som du troer, har frygtet Stormen,

Hvor blive de da nu? hvor kan de være?



GUNILD

Maaskee de har besøgt vor syge Naboe,

Maaskee de vente bedre Veir i Kroen.



BIRTHE

Ja, vist nok der. - O, jeg har sagt det længe,

Det var en Daarlighed af os, at vælge

Saa unge Fæstemænd! Vel sandt, jeg elsker

Min Knud oprigtig, som mit eget Hierte;

Men tigge vil jeg ei. Er det hans Tanke,

Da er det vel, at Baandet er uknyttet.


ANDET OPTRIN

ANDERS. KNUD. DE FORRIGE



ANDERS,

(i Døren endnu.)

Det er forgieves, Knud! Lad Haabet fare.



KNUD

Jeg Haabet? - Aldrig, før det selv vil slippe

Mit Bryst!



ANDERS

Nu dog.



KNUD

Hvorfor?



ANDERS

Det er umueligt.



KNUD

Hvorfor?








GUNILD

I see det, Børn! det var forgieves.

Og nu, min Ven, velkommen til vor Hytte!

(Anders giver hende Haanden, og setter sis for Bord-Enden.)



KNUD

Forgieves! Ja det synes saa. Dog er det

En usel, søvnig Ting, at gaae fra Gilder,

Naar man endnu kan høre Strængen klinge.

Og uselt er det, jammerligt, at gabe,

Og folde Hænderne, og ønske Haabet

God roelig Nat, før man har seet det synke

I Havets Dyb.



BIRTHE

Hvad? hvilket Haab, min Fader?



LISE

Svend? - hvor er Svend?



ANDERS

Han tøvede ved Stranden

Saavel som fleer, til Solens Glands kan bryde

Det tykke Slud, som Sky'r og Bølger sprudle.

Vist nok et Skib - Gud trøste dem, de Arme! -

Et Skib har stødt paa Grund i Nat.



GUNILD, LISE OG BIRTHE

De Arme!



ANDERS

Man hører tydeligt, at Folket skriger

Om Hielp. - Men ak! hvo kan?



GUNILD

De har da længe

Forgieves raabt. Vi hørte dem i morges.



LISE

Hvor staae de da? Er intet Haab om Redning?



KNUD

Om de maaskee kan bierges i vort Bund-Garn.



GUNILD

Tal ei saa vildt!



ANDERS

Tæt over Havet svæver

En Rad af tunge Sky'r, forfulgt af Stormen;






For ved sig pidske de Nord-Havets Bølger,

Som trodsig vilde sprudle Damp, og blande

Forbitrede den hvide Fraae med Regnen.



BIRTHE

I har da ei forsøgt at see vort Bund-Garn?



ANDERS

Forsøgt, min Datter? Ja, var det ei hendet,

Som gav for megen Grund til Frygt, desverre!

Og havde Nød ei drevet os; da skulde

Hver klog - jeg selv, jeg først blant alle, kalde

Vort dristige Forsøg, daaragtig Frekhed.

Dog sligt et Fald, kan, haaber jeg, undskylde,

Maaskee undskylde, hvad den Arme vover.



LISE

Hvad! hvilket Fald?



BIRTHE

Hvad Uheld? hvad er hendet?



ANDERS

Og kan I troe, at vi har seet paa Havet,

Saa lang en Tid med Hænderne i Barmen?



BIRTHE

O nævn, for Himlens skyld!



KNUD

O nævn det ikke!

Hvem veed da, om vi ei endnu tør haabe?

Tør haabe? Vi? - Og hvorfor ei? Nu vil jeg,

Til Trods for Slud og Storm og Havets Afgrund!



ANDERS

Min Søn, at ville, hvad man seer umueligt,

Er Daarlighed.



KNUD

Hvad vil du? Ved mit Hierte,

Jeg kalder det ei Viisdom. Jeg tilstaaer dig,

Jeg veed ei selv, hvorpaa mit Haab er grundet.

Det er nu saa min Siels Natur. Hvad vil du?

Mit Overlæg, og Klogskab selv, maa sige

Alt, hvad den vil, saa bliver det mit Hierte

Modbydeligt, at skille sig ved Haabet.






Umuelighed! - Hvad er det? Aldrig saae jeg

Endnu det Spøgelse, den lede Uting,

Hvis Navn saa let kan skræmme rædde Bønder

Fra Farer og fra vanskelige Forsæt.

Umueligt? - Ja, jeg bander ei den Stymper,

Som først udfandt det Ord; han var min Næste.

Men Dansk og Søemand var han ei. - Umueligt? -

Alt Lyden af det skurrer i mit Øre,

Som Ugle-Skrig, som Dødning-Klokkens Kimen,

Som Vinter-Storm, der hyler giennem Rifter

Af gamle Vrag.



ANDERS

Ak tie! det er forgieves.

Tre gange prøvte vi, at roe mod Stormen;

Tre gange slengte Bølgen os tilbage.

Dit Been kan vidne det.



BIRTHE

Ak du est saaret?



KNUD

Et Flue-Stik! - Jeg faldt ved Baadens Tørning,

Og det er alt.



BIRTHE

Men siig da, siig, hvad Uheld!



ANDERS

Nu - dølges kan det ei. Vi fandt ved Bredden

Bestyrtede ni Pæle af vort Bund-Garn,

Som Stormen drev paa Land i Nat.



GUNILD

o Himmel!



BIRTHE

Vort Bund-Garn! Ak alt hvad vi Arme havde!

Alt - Haabet selv - med eet opslugt af Havet!



LISE

Ak Svend, den arme Svend! hvad maa han lide!



BIRTHE

Alt - og saa pludselig - alt hvad vi eiel

Og eie! - Ha, hvad eie vi? Jeg sværmer!

Svar! hvem betaler nu vor Gield? Ha, hvi jeg,

Som dog har Sands, ha, hvi jeg vilde haabe!






Vanvittig er den Arme, den Forskudte,

Som smigrer sig med Haab, med glade Drømme!



GUNILD

Ak, du fortørner Himmelen, min Datter!

Eet af dens Smil kan skienke Fred og Velstand.

Ei heller er vort Haab saa reent forsvundet.

Hvem veed, hvad Trøst den blide Soel kan bringe?

Hvem veed, om ei en Pæl kan holde Garnet?

Den kan det vist, om Almagt vil. - Og om den

Ei vil - o, hvem tør sige, den giør Uret?

Dens Vink er altid got og altid helligt.



LISE

Ak Svend! - Jeg veed hans gode Hierte bløder,

Ei for sig selv, men for sin Elsktes Kummer!

Jeg seer hans Øie fuldt af bange Væmod;

Jeg seer - jeg føler alt de hede Taarer!



BIRTHE

Hvad Taarer? hvad udretter vel hans Klynken?

En herlig Trøst! - Hans Graad! Ha føel vor Jammer!

Føel, at vi tabte alt - vor Flid, vor Ungdom,

Vort Haab, det sidste Glimt af Haab!



GUNILD

Forvovne!

Du lever, du est karsk, og stærk, og duelig;

Du seer din Fæstemand, og troer en Himmel;

Og det er dig, som tabte alt? Halv blusser

Min gamle Kind ved slig uskiønsom Feighed!

Hvad, om du var paa Vraget hos de Arme,

Som zittrende af Dødens Gab fremstrekke

De alt afmægtige, alt kolde Hænder

Mod Jorden og mod Himlen, og forgieves

Opløfte matte, hæse Skrig om Redning!

Hvor gierne gav de deres Skib, og om det

Var fyldt med Guld, for Pladsen, du betræder!

Betænk det vel, min Datter, og ydmyg dig

For ham, som gav dig meer, end du fortiente!

Du, LISE, kom! vi vil tilrede Davren.

(Gunild og Lise gaae.)







TREDIE OPTRIN

BIRTHE. ANDERS. KNUD



BIRTHE

Arie.



Ha føler et Hierte,

Som nages af Smerte,

Med Lyst at det slaaer?

Ah haabløse Dage,

Ah skrekfulde Aar,

Som Himlen tilreder,

Den Arme til Plage!

Ak, om den vil tage

Alt, hvad den har givet,

Da tør vi ei græde!

Men fordrer det Glæde,

At I blev tilbage,

O haabløse Dage,

O skrekfulde Aar?

Ved Tanken om Eder

Mistrøstes den Svage,

Som seer kun i Livet

Den Kummer, det spaaer!

Ha føler et Hierte,

Som nages af Smerte,

Med Lyst at det slaaer?

Ha det er trøsteligt! - Og er vor Smerte

Da lindret strax, og er vort Tab oprettet,

Fordi vi har, jeg veed ei hvad tilbage?

Og er det glemt, saa snart kun andre findes,

Som tabte meer end vi, og haabe mindre?

Og hvad kan tabes meer? Ha det var bittert,

At røve mig den Graad, jeg har tilovers!



ANDERS

Din fromme Moder laster ei din Klynken;

Hun taaler den, endskiønt den lidet gavner.

Det er kun din Uskiønsomhed, dit Mismod;

Det er din Trods, din vrantne Trods, hun straffer.

Og bedre hun, end Himlen selv. - Jeg gyser! -






Ak Himlens Vink ydmyger den Forvovne,

Men det forkaster, det nedslaaer en Haabløs.



BIRTHE

Du haaber da endnu? Tilgiv mig, Fader!

Du veedst det usle Garn er al vor Velfærd;

Og har du Haab, et Glimt af Haab tilbage,

O kan min Graad, kan da din Datters Taarer

Ei røre dig - at du endnu forsøger,

Endnu engang at redde det? - Før Havet

Opsluger alt. - O prøv det dog! o prøv det!



ANDERS

Jeg haaber vist - og meer, jeg veed, at Himlen

Seer tusind Veie til vort Vel, hvorpaa den

Kan styre os, skiønt vi kun see den ene.

Den kan, og uden Tvivl den vil, det veed jeg!

Selv dette Garn, hvorved dit Hierte hænger,

Selv det kan mueligt bierges ved et Under.

Men var det Guld, da vil jeg ikke vove

En Times Liv derfor i sligt et Uveir.

Viid, Mennesket er vigtigt for den Høie;

Vort Liv er dyrebart, og ei vort eget.

Det var formastelig, fortvivlet Feighed,

At vove det saa yderligt for Vinding.

Det er ei Storm og Død, men Himlens Vrede,

Jeg ræddes for. Uroest, veed hele Leiet,

Og mangen fremmed Søemand veed, om Anders

Kan frygte, hvor det er tilladt at vove.



BIRTHE

Min Fader vil da ei! - Og du, som sidder

Med Haanden under Kind - og du, min Brudgom,

Du tør vel heller ei. Ak om du elskte...

Ha Falske! var vort Giftermaal dit Alvor...



KNUD

O tie kun, tie! Jeg veed, hvad du vil sige;

At om jeg elskte dig, da var det Smaaeting,

Ifald jeg gik til Bunds engang af Elskov.

Og Roer vil jeg plante og Kartofler,






Og grave mig i Jorden som en Muldvarp,

Min hele Levetid, ifald jeg agter

Al Havets Brag, og al min egen Fare,

For Enden af et gammelt Tov. - Men seer du,

At blive skylt, og høit - hvem veed sin Skiebne? -

Til Ære for min Møe, at maale Dybet,

Er alt, hvad jeg aleene kan udrette.

Meer kan jeg ei. - Og nu at overtale

Din Fader eller Svend til sligt et Søe-Tog,

Det vil jeg ei. - Thi seer du, om det hændtes -

Som det vel kunde treffe sig, da Søen

Gaaer høi, og Stormen staaer saa stivt paa Landet -

Og om nu Lykken var os verst, og om vi

Kuldseilede; da døde jeg af Anger,

Fordi jeg havde talt til Svend og Anders.

Ak naar jeg af og til kom op paa Bølgen,

Og saae den gamle Gunild og vor Lise,

Hvor de saa ængstelig løb om ved Stranden,

Og græd, og strakte Hænderne mod Himlen,

Da troede jeg, de bandte mig- - Ak, Birthe,

Det var mig en umuelig Ting at drukne!

Min Siel blev qvalt af Angst og bitter Smerte,

Før Søen slugte mig!



BIRTHE

Min Ven, jeg troer dig.

Du vil da ei af kierlig Frygt - for andre.

Nu vel, og kun et Ord endnu! Mig synes,

At det var dig, som før saa ivrig paastod,

At alt, helst det, hvorpaa jeg nu saa længe

Har spildt mit Ord, var i det mindste mueligt.

Det troede du, indtil jeg bad, indtil du,

Mig til Behag, forandrede din Tanke!



KNUD

Jeg min? Har jeg forandret den? nei aldrig!



BIRTHE

Og troer du, troer du da vort Garn kan bierges,

Imedens du, med Hænderne i Skiødet,

Beregner her din kielne Lises Taarer?








KNUD

Og hvorfor ei? Maaskee det har det Indfald,

At drive selv paa Land ved Hielp af Stormen.

Et venligt Skiær kan møde det paa Veien,

Og holde det, saa varlig, som en Moder

Sit Barn, og vogte det for andre Stene.

Hvem veed, om det ei kierligt selv har svøbt sig

Omkring det Skib, som ventelig er strandet?



BIRTHE

Du spotter mig? Nu vel! - Men svar! Ifald det,

Som jeg, der ikke seer saa skarpt, formoder,

Ifald det hændtes, at din Snak er Drømme,

Og alt er tabt - siig! troer du det da mueligt,

At Stormen kan betale det, vi skylde?



KNUD

Og hvorfor ei? - Det koster den ei andet,

End blot engang at snoe mig rundt om Jorden;

Herfra til Cap, til Tranqvebar, til Canton,

Og saa med Kisten proppet fuld tilbage!

Arioso.



En Søemand, med et modigt Bryst,

Kan aldrig fattes Penge.

Tab skierper kun hans Vindelyst,

Og Armod er ham som en Dyst,

Der ei kan vare længe.

Naar Søen plyndrer fra sin Ven,

Og setter ham paa Prøve;

Da leer han kun, og tvinger den,

At bringe tifold det igien,

Som den har tordet røve.

Han sadler dristig Havet op,

Saasnart hans Hierte lyster;

Og rider høi paa Bølgens Top,

I Trav og susende Galop,

Til guldbestrøede Kyster.

Flux er han der saa rig han vil,

Og lystig, som den Rige;








Og setter Boven-Bram-Seil til,

Og flyver glad med Sang og Spil

Tilbage til sin Pige.



BIRTHE

Ak Ven! om dette skeer, ifald du kommer

Saa rig igien, da er det meer end mueligt,

At du vil beile til en stor Madame.



KNUD

Giv dig tilfreds! Jeg føler, at mit Hierte

Har intet Hæng til Falskhed eller Hovmod.

Jeg skal erindre dig, trods al min Velstand.



BIRTHE

Jeg mig tilfreds? Gaae, Ven! du har mit Minde.

Gift dig med hvem du vil! Thi, sandt at sige,

Jeg har ei den Taalmodighed, at vente

Med kierligt Haab, paa slige Drømmes Udfald;

Saalidt, min Ven, saalidt, som jeg vil give

Min Haand derpaa, at døe med dig af Mangel.



KNUD

Det er da, synes mig, en Kurv?



BIRTHE

Hvad andet?



KNUD

Ha, Birthe! - Viid, jeg ynker dig, du Arme!

Du taber meer i Dag, end tyve Bundgarn;

Og meer end jeg har tabt. - Det er mig mueligt

At glemme dig - skiønt ei dit falske Hierte!



ANDERS

Hvor ofte har jeg sagt dig det? din Brød-Sorg

Er alt for stor; din idelige Klynken

Er væmmelig, den plager kun din Brudgom,

Og trætter ham tilsidst. - Enhver maae tænke,

Det er ei ham, men blot dig selv du elsker.



BIRTHE

Jeg elsker ham. Jeg tænker det kun daarligt,

At legge sligt et Baand paa tomme Hænder.








KNUD

En Haand, saa karsk, som min, saa stærk, saa

haardføer,

Kan den da være tom? - Dog vel, min Pige!

Giør, hvad du vil! - Men om du ei fortryder

Alt, hvad du nu har sagt, og snart, saa kast mig

Frit over Bord, som reent ubrugbar Ballast!



ANDERS

Tie, Søn! Jeg hører Fremmede ved Hytten.


FIERDE OPTRIN

CLAUS. DE FORRIGE



ANDERS

Ha Claus! - Velkommen, Ven!



CLAUS

Nu gamle Fader!

Halv frygter jeg, at spørge dig om Fangsten

I dette Veir.



ANDERS

Den er, som du kan tænke.

Ak bød kun Himlen, at det ei var værre!



CLAUS

Jeg havde selv kun lidet Haab. Ei heller

Vil jeg adspørge fleer end dig paa Leiet;

Jeg veed, det nytter ei, naar du og Dine

Selv ei har tordet driste sig paa Søen.

Dog ærgrer det mig meer i Dag end ellers,

At I just nu slet intet har at sælge;

Deels for mit Herskabs skyld, som gierne føier

Vor Fremmede, og deels for eders Beste.



ANDERS

Dit Herskab har da Fremmede paa Gaarden?



CLAUS

En ædel Dansk, en stor og mægtig Herre,

Som skiønt han mange Aar og længst har levet

I herlige og vidtberømte Lande,

Dog ei endnu har glemt sit kiere Danmark.

Det, siger han, det var hans Tankers Hvile,






Naar Pragt og Rigdoms Glands og Kunstens Under

Ufølte havde trætte! dem; da saae han

Med Længsel til sit Fødeland, og smiilte.

Den fattigste, som hører ham, maa glædes,

Og troe sig stor som fødtes her; han elsker

En ærlig Dansk, om han var klædt i Pialter.

Hans Lyst er Dansk. Mit Herskab lod, som billigt,

Anskaffe alt, hvad kostbart er og lekkert,

Af det, som groer i Verdens fire Hiørner;

Da han besøgte dem. Hvad var det? Intet!

Han vil kun det, som Danske Hænder skaffe.

Det havde været dig en vis Foræring!



ANDERS

Ak det er ei at tænke paa! - Den Ædle! -

Hans Navn?



CLAUS

Er Odelhiem.



ANDERS

Den Slegt var altid

Berømt af ædel og høimodig Rundhed,

Og i min Ungdom var den Danmarks Hæder.


FEMTE OPTRIN

SVEND OG STRAX EFTER HAM GUNILD OG LISE.

DE FORRIGE



SVEND

Ak Fader, ak! - ifald du saae den Jammer!



BIRTHE

Saae du vort Garn?



SVEND

Hvad Garn? - Ei! hvem kan tænke

Paa sligt? - det er i Havets Dyb! - Men, Himmel!

Nu seer man Vraget tydeligt. Ak, Fader,

Sex Mennesker har klynget sig ved Masten,

Som bugner ved sin jammerlige Byrde!

Ak, saae du dem, hvor ængstlig de fremstrække

Den ene Haand mod os, som staae ved Bredden;

Og klamre sig ved Livet med den anden!

Og ak, man seer - man hører alt kun Afmagt,






Kun Mismod i de matte Skrig! de Arme!

Ak! er da intet Haab? Mit Hierte bløder.



ANDERS

Gaaer Søen høit, som før?



SVEND

Jeg troer, den sagtnes.



LISE

Og Stormen stiger kiendelig; mit Øre

Kan ei bedrage mig.



SVEND

Ak saae du Vraget!



ANDERS

Vor Baad er tæt.



SVEND

Og stærk.



KNUD

Og vi har Kræfter.



SVEND

Ak kunde vi! - ak, Fader, hvilken Glæde!

(Anders gaaer ud, og Claus med ham.)



LISE

Ha Svend, jeg kiender dig! - men, om du vover

Dit Liv for Fremmede i sligt et Uveir;

Og agter ei mit tro, mit ømme Hierte;

Da - merk mit Ord! - da glemmer jeg det aldrig!



SVEND

Ha, er det Tid, at agte paa din Ømhed?

Hvad vil du her? - Hvad vil du med din Trusel? -

Jeg veed, at Frygt aftvang dig den; dog, Lise,

Den Frygt er mig en Last. Derfor betænk dig!



LISE

Og kan jeg det?



SVEND

Giør, hvad du ei kan lade!



GUNILD

Jeg sagde dig det før.



LISE

Nu vel! - men kald mig






Den taabeligste Møe paa hele Leiet,

Om han ei snart skal angre denne Haardhed.



ANDERS,

(i det han kommer ind.)

Jeg veed ei ret. - Dog er det vist, at Stormen

Ei klinger nær saa farlig i mit Øre.



BIRTHE

Ei nær! Det synes dig? Nu tør jeg sige,

Du frygter ei; men da det galt vor Velfærd...



ANDERS

Og hvem har lært din usle Siel, at ligne

Et aandløst Garn ved Mennesker?



BIRTHE

Men seer du,

Siig! seer du Muelighed at redde disse?



ANDERS

Ha saae jeg kun! - Ak neppe tør jeg haabe!

Dog er jeg sikker nu paa Himlens Bifald;

Og kan en Mand da frygte Storm og Bølge?



SVEND

Man glemmer alt, saasnart man seer de Arme.



Sextet.



SVEND



Endnu kan jeg høre,

Hvor ængstlig de raabe.

Mit gysende Øre

Mit Hierte fornemmer

De hvinende Stemmer,

Som stride mod Braget

Af Himmel og Hav.



GUNILD



Ak, Hiertet maae bløde!

Hvad kan de da haabe,

Som Taarer kun møde

Fra hielpløse Bredde?

Ak intet kan redde!








GUNILD, LISE OG BIRTHE



Ak intet kan redde!



LISE



Hver seer nu i Vraget

Sin Jord og sin Grav.



GUNILD, LISE OG BIRTHE



Hver seer nu i Vraget

Sin Jord og sin Grav.



KNUD



Mit Inderste brænder.



SVEND



Ak naar de udstrække

De kolde, de matte,

De zitrende Hænder,

Da græder den Kiekke!



LISE



Ha! hvad kan de haabe,

De arme Forladte,

Som Døden omspænder?



KNUD



Jeg elsker de Kiekke,

Fordi de tør haabe

Trods Nord-Vind og Hav.



GUNILD



Ak! hvad kan de haabe

Fra hielpløse Bredde?



GUNILD, LISE OG BIRTHE



Ak! hvad kan de haabe

Fra hielpløse Bredde?



ANDERS



Ak han, i hvis Hænder

Et Hav er en Draabe,

Han ene kan redde

Det Liv, som han gav!



ALLE



Ak han, i hvis Hænder








Et Hav er en Draabe,

Han ene kan redde

Det Liv, som han gav!



SVEND



Trøstløse Sukke!



KNUD



Magtløse Taarer!



SVEND



Hvad, om vi prøve?



LISE



Grumme, hvorpaa?



KNUD



Niddinger tøve.



BIRTHE



Nu tør du gaae?



SVEND OG KNUD



Ha vi maae prøve!

Niddinger tøve.

(til Anders)



Fader, vi gaae.



LISE,

(til Svend)



Grumme, du vil dog ei

Flye fra mit Bryst og døe?

Svar mig, o Elskte, svar!

Vil du? Ah! kunde du?



BIRTHE,

(til Knud)



Mig kan du sige nei,

Kold mod din Fæstemøe?

Viid, at jeg ikke har

Glemt din Foragt endnu!



LISE



Kan du forlade mig,

Naar kun et fremmed Skrig

Kalder til Død og Grav?








BIRTHE



Naar kun en fremmed Røst

Raaber om Hielp og Trøst,

Trodser du Storm og Hav?



SVEND



Tænk, at det gielder om

Menneskers dyre Liv!



ANDERS, SVEND OG KNUD



Tænk, at det gielder om

Menneskers dyre Liv!



KNUD,

(til Svend)



Ven, har du Mod, saa kom!



LISE,

(til Svend)



Er jeg dig kier, saa bliv!



SVEND



Elskte, det gielder om,

Menneskers dyre Liv!



ANDERS, SVEND OG KNUD



Elskte, det gielder om

Menneskers dyre Liv!



LISE



Grumme, du vil dog ei

Flye fra mit Bryst og døe?



BIRTHE



Mig kan du sige nei,

Kold mod din Fæstemøe?



SVEND



Tie dog, o Elskte, tie!

Glem det, som Frygten spaaer.

Glem, at det forestaaer;

Tænk, om det var forbi!



KNUD



Himmel! ak naar vi nu

Roede med Seier hiem,








Og havde reddet dem!

Fader, hvad siger du?



SVEND OG KNUD



Fader, hvad siger du?



ANDERS



Nu, da det gielder om

Menneskers dyre Liv...



SVEND OG KNUD



Modige Gamle, kom!



LISE OG BIRTHE



Fader, ak Fader, bliv!



LISE



Himmel! og om de nu

I det oprørte Hav

Søge sig selv en Grav!

Moder, hvad siger du?



LISE OG BIRTHE



Moder, hvad siger du?



GUNILD



Ak! - Men det gielder om

Menneskers dyre Liv.



ANDERS, SVEND, KNUD OG GUNILD



Elskte, det gielder om

Menneskers dyre Liv.



SVEND



Endnu kan jeg høre,

Hvor ængstlig de raabe.

Mit gysende Øre,

Mit Hierte fornemmer

De hvinende Stemmer.



GUNILD



Ah Hiertet maae bløde!

Hvad kan de da haabe,

Som Taarer kun møde

Fra hielpløse Bredde?








SVEND



Ah kunde vi redde!



LISE OG BIRTHE



Ak intet kan redde!



ANDERS, SVEND OG KNUD



Ah kunde vi redde!



SVEND



Mit Inderste brænder.



LISE



Ak, hvad tør du haabe?



KNUD



Ha skal da de Kiekke,

Som Døden omspænder,

Forgieves udstrække

De trættede Hænder

Mod Dannemarks Bredde?



LISE



Hvad tør du da haabe?



BIRTHE



Ak intet kan redde!



ANDERS



Den Gud, i hvis Hænder

Et Hav er en Draabe,

Hans Almagt kan redde.



GUNILD



Han ene kan redde.



ANDERS, SVEND OG KNUD



Ved os kan han redde

Det Liv, som han gav.



ALLE



Den Gud, i hvis Hænder

Et Hav er en Draabe,

Hans Miskundhed redde!



ANDERS



Han styrker de Hænder,

Som prøve at redde.








SVEND



O bød han os redde!



KNUD



Han byder os redde.



ANDERS, SVEND OG KNUD



Ved os kan han redde

Det Liv, som han gav.



GUNILD, LISE OG BIRTHE



Hans Miskundhed redde

Det Liv, som han gav!



ALLE



Den Gud, i hvis Hænder

Et Hav er en Draabe,

Hans Miskundhed redde

Det Liv, som han gav!

(Mandfolkene og strax derefter Fruentimrene gaae hurtig ud af Skuepladsen.)


ANDEN HANDLING

(Skuepladsen forestiller i denne Handling Strandbredden. Ved den venstre Side sees Hytterne af Leiet; ved den høire nogle Træer, og bag ved dem et høit Næs, hvorpaa i denne hele Handling Mennesker løbe af og til. Paa Skuepladsen ligger en kantret Baad med sit Redskab. Himmelen er i denne Handling klar; men Stormen vedvarer, og Havet er meget oprørt.)


FØRSTE OPTRIN

LISE. SVEND

(Lise forbinder Svends Arm, imedens de synge.)

Duet



SVEND

Ha, Svage, du græder! Jeg seer jo din Taare.



LISE

Du Haarde! jeg maae vel! Jeg seer jo dit Blod.



SVEND

Hvi mørknes dit Øie?



LISE

Hvi rødmer din Aare?



SVEND

Ha nagende Taarer!



LISE

De lindre.



SVEND

De saare.








LISE

De kiøle mit Hierte.



SVEND

De qvæle mit Mod.



LISE

Ak! her ved mit Veemods foragtede Kilder,

Her burde du smeltes i Kierligheds Fryd.



SVEND

Ha! her ved det rygende Blod, som jeg spilder,

Her burde du hærdes til stærkere Dyd.



LISE

Skal Kiekhed da hærde det elskende Hierte?



SVEND

Skal Elskov da svække det modige Bryst?



LISE

O kæmpende Dyder, I spaae mig kun Smerte!



SVEND

Men enige spaae de den reneste Lyst.



BEGGE

O Kiekhed, som hærder det elskende Hierte!

O Elskov, som smelter det modige Bryst;

O ender den qvælende Strid og vor Smerte!

Forenede styrker og blander vor Lyst!



SVEND

Ak, Svage, du græder!



LISE

O føel da min Taare!



SVEND

O stil den!



LISE

Jeg kan ei. Her drypper dit Blod.



SVEND

De hædrende Draaber! de pryde.



LISE

De saare.



SVEND

Ha nagende Taarer!








LISE

De lindre.



SVEND

Desaare.



LISE

De kiøle mit Hierte.



SVEND

De qvæle mit Mod.



BEGGE

O Kiekhed, som hærder det elskende Hierte,

O Elskov, som smelter det modige Bryst;

O ender den qvælende Strid og vor Smerte!

Forenede styrker og blander vor Lyst!



SVEND

Nu got! nu meer end got! - Nu slip! -(for sig)

Ved

Himlen!

Den Rift er lægt, før den er halv forbunden.

(til Lise igien)

Hør Stormen! hør de hule Stød! Jeg zitrer!

Er Vraget flot - og ak din Fader meente,

At det ei længe kunde staae... De Arme!

De arme tre, som dog endnu kan reddes!

Tre har alt Havet slugt. Jeg brænder! Slip mig!



LISE,

(i det hun slipper Armen)

Du veedst ei selv, hvor dybt et Saar...



SVEND

O farligt!



LISE

Spot kun.



SVEND

Jeg maatte føle det.



LISE

Du føle?

Ak, Svend! din Huud er haardføer, som dit Hierte.

Hvad føler du? Vist ei min Angst, min Kummer,

Mit Suk er dig, som Vesten-Vindens Aande,

Min hede Graad, som Foraars-Regn. Ha, Grumme!



SVEND

Du veedst, jeg elsker dig.








LISE

Du mig? Du elsker?

Ha kunde du da spotte med min Taare?

Og haard, som før - urørt ved Bøn og Trusel,

Og alt, hvad Angsten lærte da min Læbe;

Af egen Drift, og uden Haab om Nytte,

Kold, agtløs vriste dig af disse Arme,

Og blindt og trodsig styrte dig i Havet?

Thi det var dig, som fristede de andre.

Selv Knud var ei saa fræk, som du, og Anders

Betroede sig kun frygtsom til sin Medynk.

Jeg saae det, at han følte Gunild, Enke;

Og veefuld veiede sin Elsktes Kummer

Mod de Ukiendtes Død. Men du! Hvi skulde

Saa ringe Ting, som jeg, som Lises Taarer,

Bekymre dig og sinke dine Forsæt?

Du gikst foran, du slæbte dem i Baaden.

Ha slet giengielder du mit ømme Hierte!



SVEND

Og svagt, og uselt er det Bryst, som føler,

Som længe føler Elskovs kielne Ømhed,

Hvor Menneskers, hvor Brødres Liv kan reddes.



LISE

Og kunde det? og var der Haab? du saae det.

Udfaldet sandede mit Ord, og Stormen

Samtykkede mit Suk, og gav det Kræfter.

Ei mange Favne stredst du dig fra Landet,

Før den forbitret slængte dig tilbage.

Du bærer Merket af dit Fald. Ha Stenen,

Den stumme Steen, hvorpaa du faldt, bevidner,

Bestænk! med Blod, endnu dit vilde Hierte.

Og Anders nu, som styrtede tilbage

I Bølgerne! og nu din kiekke Frænde,

Som, for at redde ham, saa nær var druknet!

Og gyser ei din Siel? ak var de døde,

Da, Grumme, var det dig, som havde dræbt dem!



SVEND

Ha, hvad de dog kan sysle med! De soer dog






At komme snart. De kunde være bagte

I halv den Tid, de tørre sig.



LISE

Min Fader

Er svag og gammel.



SVEND

Iil da, iil og hielp ham!



LISE

Hvad haster det? er Gunild ei i Hytten?

Hvad vil du ham? hvad vil du?



SVEND

Ha jeg spilder

Min Tid kun her! Maaskee jeg torde finde

De to retskafne Mænd, hvorom vi talte,

Hist paa den Udkant, hvor jeg seer, at Folket

Er stimlet sammen, for at see paa Vraget.

Der siig dem, at jeg er; der send dem til mig.

(Han vil gaae)



LISE

Men svar mig først, for Himlens skyld! Hvad skal

de?



SVEND

Ha hør dem, hør dem, hør de hule Vindstød!

Jeg zitrer! - Er det saa, at Vraget driver...



LISE

Og om det sank... Ak, Svend! da maae det smerte

Enhver, som ei er følesløs, at see det;

Helst, naar han veed, at Redning er umuelig.



SVEND

Umuelig?



LISE

Ja; en Ting, som ei kan giøres.



SVEND

Ei kan?



LISE

Ja! - ja! - ei kan. Jeg troer ved Himlen,

At du endnu... dog nei, du har din Samling.

Du veedst dog, hvad du nyelig har erfaret.



SVEND

Jeg veed, at tre kan ei regiere Baaden






I sligt et Veir; men finde vi paa Leiet

To Dannemænd, og helst de to, jeg mener...



LISE

Ha jeg forstaaer dig, Svend! Jeg seer, jeg føler

Dit Raserie, dit Had til mig. Ha, Grumme,

Mit bange Hierte spaaer dit hele Forsæt!

Men før du nævner det, før du afsiger

Min Dom, saa hør mit Ord! - og hør mig Himmel! -

Seer jeg, at al min Angst, min bittre Dødsangst,

Min Graad, mit Skrig er Intet for dit Hierte;

Formaaer det ei at holde dig fra Døden;

Da, o da raes og døe! - thi aldrig, aldrig...



SVEND

Hold, svage Lise! true mig ei! Jeg hader,

Min Siel afskyer den blotte Lyd af Trusler!

Og du, som anden gang i Dag tør prøve,

At skræmme mig fra Søemands Pligt og Ære,

Fra Navn af Dannemand - og du, som vover,

At true mig til haard og usel Feighed

Med Tab af dit - paalidelige Hierte,

Siig! troer du det saa mageløst, saa kostbart?



LISE

Jeg veed jo, du foragter det.



SVEND

Jeg burde.

Jeg blues, at jeg kan det ei. Men vogt dig!

Ha, lær mig ei at rødme ved min Elskov!



LISE

Din Elskov?



SVEND

Den er stoer, den kan tilgive

Din Trusel, din uædle Frygt.



LISE

Uædle?



SVEND

Og var det mig, som halvdød hang ved Vraget,






Og andre vilde frelse nu, ha skulde

Din Graad forhindre dem?



LISE

Det veedst du bedre.



SVEND

Jeg veed det alt for vel. Ha, svage Lise!

Feig er den Siel, som haaber meer af andre,

End den med Lyst tør give dem; og uselt

Den Piges Bryst, som egennyttig veier

Sin kielne Frygt, sin muelig spildte Kummer

Mod Brødres Liv og mod sin Elskers Ære.

Arie.



Fra Merset seer en søetræt Skipper

Fortryllet brede Granne-Skygger,

Som spaae Forfriskning, Lyst og Roe.

Ak vee ham, om hans Haab betrygger,

Om han ei tidlig seer de Klipper,

De blinde Skiær, hvorpaa de groe.



O Elskovs Tolk, o Smiil! du fryder.

Men varlig, som i flakke Vande,

Men frygtsom vil jeg nærmes dig!

At om det Sind, hvoraf du flyder,

Har Kroge, hvor min Pligt kan strande,

Jeg da i Hast kan redde mig.

(Han gaaer.)


ANDET OPTRIN



LISE, aleene

Ha gaae kun! - gaae! - men dette Bryst skal vise,

Om det fortiente slig Foragt! - Troløse!

Vist nok, jeg elskte dig for høit! Jeg kiender

Min Daarlighed. Jeg angrer, jeg afskyer den!

Hvad er jeg ikke? Svag, og feig og usel,

Og haard og følesløs! fordi jeg elsker! -

Ha er min Siel urørt ved andres Jammer,

Fordi den zitrer ved min Elsktes Fare?

Den er det ei! Ak maatte dog min Medynk,






Min Taare frelse dem! - Men kun min Brudgom,

Kun al min Glæde kan, den skal jeg vove?

Det er... det var mig haardt! det syntes bittert!

Det, alt for svage Siel, det var din Brøde! -

Jeg skal udslette den! dig, bange Kummer,

Dig, kielne Kierlighed, dig, som jeg troede,

Min Pligt - Uhyre, dig, hvis Aande qvæler

Hvert Glimt af Dyd, dig skal min Harm udslette!

Da, stolte Svend, da skal du see mit Hierte

Dig værd, usvækket ved foragtet Elskov!

Arie.



Naar Syd-Vinden kuler,

Naar, Himmel, din Torden

Sortsløeret opstiger

Bag Isse-Fiords Høie,

Og Regn-Skyen skiuler

Dit straalende Øie,

Da savner vel Jorden

Den smilende Dag.

Men Daaren kun siger,

At Solen er svag.



Hvi blev da mit Hierte,

Skiønt svøbt i sin Jammer,

Miskiendt af sin Ven?

Ha, svolmende Hierte,

Bryd frem af din Smerte,

Som Solen frembryder

Med renere Flammer;

Og eier du Dyder,

Da viis dem igien!


TREDIE OPTRIN

ANDERS. GUNILD. KNUD. LISE



ANDERS

Svend! hvor er Svend?



LISE

Hist, hvor den Flok er samlet,

Hist søger han to Fiskere.








ANDERS

Ak at vi,

Ak at vi dog maae finde dem i Tide!



GUNILD

Nu er min Isse graae; men aldrig saae jeg

Saa huul en Søe. Nei, aldrig brølte Stormen

Saa græsselig, saa fælt. Mit Hierte iisner

Ved hvert et Stød.



ANDERS

Ja, Gunild, Faren voxer.

Ifald endnu de arme tre skal reddes,

Da er det Tid. - Bliv, Søn, og see til Baaden,

Hvad Bræk den fik, og om det snart kan hielpes;

Thi voldsomt slængte Bølgen den paa Landet.

Frisk, brave Knud! hav alt paa rede Hænder

Og vent os her. - Følg du med mig, min Gunild.

(Anders og Gunild gaae. Knud giør et og andet til rette paa Baaden, og bliver ved dette Arbeide i de tre følgende Optrin.)


FIERDE OPTRIN

LISE OG KNUD



LISE,

(hun vil gaae.)

Og jeg vil følge dem.



KNUD

Du faaer ei anbragt

Tre kielne Ord hos Svend i denne Skynding.



LISE

Hvad? hvilke kielne Ord? hvad rører Svend mig?

Er Svend et Barn, at kiele for? og er han

Saa elskelig, at ingen kan afsee ham?

Hvad, eller troer du mig saa stærkt bedaaret?

(Hun tager sit Knytte-Tøi op, sætter sig paa en Kant af Baaden, og begynder at knytte.)



KNUD

Ja saa, mit Barn! Jeg tænkte, du... var Lise.

Og, da jeg veed, at Svend vist ei kan rumme

To Ting, som dig og Vraget, i sin Hierne,

Og Drengen, som du ventelig har prøvet,

Er lidt fremfusende, lidt rask, lidt kildren,

Saa varte jeg dig ad.








LISE

Aha!



KNUD

Du græder?

Den Haarde! kommer alt mit Raad for sildig?

Du har alt brændt dig, arme Barn? Jeg vedder,

Han har forsmaaet din Angst, maaskee belagt den

Med eet og andet Æres-Navn. Den Vildmand!

Vist nok er Knøsen haard, som Staal.



LISE,

(grædende)

Den Falske!



KNUD

Falsk er han ei. Har han opsagt dig Kiøbet?



LISE

Hvad Kiøb? hvi fritter du? hvad vil du, Spotter? -

Opsagt? han mig? hvorfor?



KNUD

Nu, Barn, jeg tænkte,

At var det saa, da traf det sig desbedre.



LISE

Desbedre?



KNUD

Veedst du ei, hvor snildt vor Birthe

Gav mig, sit halve Hierte, Pas og Afskeed?



LISE

Nu! og hvad saa?



KNUD

Hvad saa? Ved Søemands Ære,

Hun skal fortryde det! Og om din Elskte

Har sprængt dig over Bord, saa top! - saa vil vi,

Til Trods for dem, forelskes i hinanden.



LISE

Hvad, Spotter, jeg i dig? Troløse Slægtning.



KNUD

Ha, Lise, du mistyder mig. Ved Himlen,

Jeg vil dig ei! Du falder mig for kielen;

Ei heller hader jeg endnu min Birthe.

Vi vil kun ærgre dem. Min kloge Pige






Har alt fortrydt sit raske Ord. Den Arme!

Jeg seer med Lyst, hvor ængstlig, hvor forlegen,

Hun krydser nu imellem Haab og Stolthed.

Thi, at tilstaae sin Feil, var alt for haanligt.

Og, om hun ei tilstaaer den, ei husvaler

Mit bange Hierte med det Haab, at alting

Kan blive got, og at hun blot har skiertset;

Saa kan hun tabe mig. Det var dog Jammer!

Hvad gav hun ei derfor, at jeg begyndte,

Kun med et Ord, kun med et Tegn til Trætte?

I altid skuffet Haab, gaaer hun og kommer,

Og sukker dybt, og giør sig tusend Sysler;

Og snakker høit, hun veed ei hvad, om Stormen,

Og Vraget, og sit Garn, og falske Hierter.



LISE

Og du?



KNUD

Jeg seer og hører ei, jeg nyner.

Utrættet duver hun mig an, den Arme!

Jeg viser mig, og smiler, og undviger,

Som Pynten af et ønsket Næs i Taage.



LISE

Ak, du est ond og alt for haard.



KNUD

Nu vil jeg

Anstille mig forelskt i dig, min Lise.

Bær dig kun ad, som jeg! ydmyg din Sværmer!

Og du skalt see, hvor krybende, hvor tosset,

Hvor jammerlig han hastig vil bekiende

Sin Daarlighed.



LISE

Ak mon han vil? Og kan jeg

Forstille mig? - Ha var han uden Fare,

Var denne Skynding kun forbi, og kunde

Mit Hierte roligt føle al hans Haardhed,

Da, troe mig, var en Hævn paa Skrømt for liden.

Han skulde see mig, som jeg er, forbitret,

Og stolt. Og ret for Alvor...



KNUD

See dig græde.






Men, Lise, tie! der kommer min Forelskte,

Med opspiilt Øre, som en Loots, der vaager

En Storm-fuld Nat, og lurer efter Nedskud.


FEMTE OPTRIN

BIRTHE. DE FORRIGE



KNUD,

(i det han springer op, og nærmer sig til Lise, ladende som han ikke seer Birthe)

Ha jeg maae kysse dig, min søde Lise!



LISE,

(bestyrtet)

Hvad fattes dig?



KNUD

Tak for din kiekke Tillid!



LISE

Hvad? hvilken?



KNUD

Saa du troer, at disse Hænder,

Saa tomme, som du seer dem nu, kan skaffe

Alt hvad vi to behøve til vort Ophold?



LISE

Og hvorfor ei? hvad vil du?



BIRTHE,

(som ligeledes knytter, i det hun faaer nærmere)

Svar, o svar kun

Alt, hvad du vil! Dog var det meer anstændigt,

Du talte med din Svend.



LISE

Min Svend? Og er han

Just min? Hvad har jeg stort med Svend at tale?



KNUD,

(der, saasnart Birthe har begyndt at tale, igien har givet sig til sit Arbeide)

Du burde moere ham; den kielne Elsker!



LISE

Ha lad ham elske, hvem han vil!



BIRTHE

Troløse!

Saa hastig alt forført?



LISE

Hvad?








KNUD,

(som falder hende i Ordet)

Søde Lise!

Men kan du da, om Fiskeriet glipper,

Tilstæde, at jeg giør saa lang en Reise?



LISE

Hvad vil du? Reis med Fred!



KNUD

Tak, raske Pige!

Men siig mig nu, ifald det gik til Orlogs.



LISE

Hvad vil du da med alle disse Spørsmaal?



KNUD

Ha, troe mig, det er Herrefærd til Orlogs!

Romance.

Kong Christjan stoed ved høien Mast,

I Røg og Damp.

Hans Værge hamrede saa fast,

At Gothens Hielm og Hierne brast.

Da sank hvert fiendtligt Speil og Mast

I Røg og Damp.

Flye, skreg de, flye, hvad flygte kan!

Hvo staaer for Danmarks Christian

I Kamp?

Niels Juel gav Agt paa Stormens Brag.

Nu er det Tid.

Han heysede det røde Flag,

Og slog paa Fienden Slag i Slag.

Da skreg de høit blant Stormens Brag:

Nu er det Tid.

Flye, skreg de, hver, som veed et Skiul!

Hvo kan bestaae for Danmarks Juel

I Strid?

O Nordhav, Glimt af Vessel brød

Din mørke Skye.






Da tyede Kiemper til dit Skiød;

Thi med ham lynte Skrek og Død.

Fra Vallen hørtes Vraal, som brød

Den tykke Skye.

Fra Danmark lyner Tordenskiold;

Hver give sig i Himlens Vold,

Og flye!

Du Danskes Vei til Roes og Magt,

Sortladne Hav!

Modtag din Ven, som uforsagt,

Tør møde Faren med Foragt,

Saa stolt, som du, mod Stormens Magt,

Sortladne Hav!

Og rask igiennem Larm og Spil,

Og Kamp og Seier føer mig til

Min Grav.


SIETTE OPTRIN

GUNILD. DE FORRIGE



GUNILD

Ak, Børn! jeg kan ei meer.



LISE

Her, Moder, hviil dig.

Du zitrer!



GUNILD

Ak, hvem zitrer ei, naar Himlen

Fremkalder Skabningen af Støv til Regnskab,

Naar Dommen tordner, naar Afgrunden aabnes,

Naar... o!



KNUD

Hvad nyt?



GUNILD

Naar Lys og Haab forsvinder.



KNUD

Hvad Haab? Er Vraget sunket?



GUNILD

Ak, de Arme!

Det er dem ei saa vel endnu. De skulde

Dog ei fortvivlede kun føle Dødens






Udstrakte Arm, ei aandeløse vente,

Ei tænke sig, ei føle, giennemføle

Det grumme Slag i hver udspile! Nerve;

Dog ei, omspændte af et haabløst Mørke,

Forgieves martres ved et Glimt af Livet;

Ei see den skiønne, den saa nære Landbred,

Og trygge Mennesker, og stille Hytter,

Og spæde Børn paa unge Koners Arme! -

Haabløse To! - Hvem veed, hvis hede Taarer

Nu brænde deres klemte Bryst, hvis blege,

Trøstløse Skygge svæver nu forbi dem.

En Brud maaskee - hvem veed? - en elsket Moder

Med sølvgraae Haar. - Gud lindre hendes Jammer!



KNUD

To siger du? kun to? Tre var tilbage.



GUNILD

Og rev ei nu en vild afskyelig Bølge

Den ene jamrende i Havets Afgrund?

Jeg hører ham endnu; jeg seer ham angstfuld,

Fortvivlet strække Hænderne mod Leiet.

Ak, han var ung og stærk! han kiempte længe.

Det sidste mørke Øieblik har viist ham

Hvert Aar, hvert heldigt Aar han kunde leve.



KNUD

Fordømt! hvi sladdre vi da her? Hvor dvæler

Din Anders? Hvor er Svend?



GUNILD

Du veedst, de søgte

To Mænd til Hielp. De fandt dem ei.



KNUD

O, herligt!

En skiøn Undskyldning! Men vor Svend har stødt sig!

Og Anders tænker jeg blev vaad!



GUNILD

Hvad vil du?

Hvad skal, hvad kan de da?



KNUD

O, skiønt! hvad kan de?






Her kan de klynke, her, i from Forventning,

Og folde Hænderne, og kielent græde

Mod Bølgerne - til de har slugt den sidste.



GUNILD

Ak, kolde Spotter! - Dog dit Hierte brænder,

At redde dem. Ha, var det ei umueligt!



KNUD

Snak! Qvinde-Snak!



GUNILD

Ak KNUD, maaskee du veedst ei

Det farligste, det skrekkeligste Uheld,

Hvori hvert Glimt af Haab forsvandt. Du tænker,

At Vraget staaer endnu, og trygt kan vente,

Til Stormen sagtnes, til I tre aleene

Kan naae derud og bierge dem. - Det driver

For Bølgerne!



KNUD,

(Han springer op paa Reelingen af Baaden, og seer ud af Havet.)

Ha Storm og Død! - Jeg seer det! -

Er ingen Dansk? - Fordømt! - Ha, danske Drenge!

De synke, mens jeg dvæler. Svend! hvor est du?

(Han gaaer hastig bort, og Lise følger ham.)


SYVENDE OPTRIN

GUNILD. BIRTHE



GUNILD

Ak arme! ak, hvad vil du da mod Himlen?

Ak, var der Spor af Haab! Men Døden greb dem!

Ha, hvo kan vriste dem af Dødens Hænder?

Den vil det ei, som kan! - Hvem ei? - Forvovne!

Hvad har du sagt? Saa taler en Fortvivlet!

Jeg ræddes for min Angst! O milde Fader,

Tilgiv den! - end den! - Ak, jeg veed, du vilde,

Om det var got! - Ak, var det got! Ak maatte

Den Rest af Liv, det Par frugtløse Dage,

Som jeg Unyttige maaskee kan vente,

Ha kunde det løskiøbe dem! - Hvor gierne! -

Dog mueligt er den Tanke selv for dristig. -

Men unge synes disse dog og raske;






Og jeg, hvad er jeg? gammel og afmægtig! -

Dog Daarlige, som underviser Himlen,

Hvorhen bortrives du af Angst og Medynk?

Arie.



Min Angst er Iis! min Medynk brænder!

Mit Mismod qvæler Sands og Siel!

Hvad vil jeg da, hvis Hierte kiender,

At Himlens Vink er Støvets Vel?

Ak brækker Storm de ranke Pile,

Og skaaner et unyttigt Rør?

Hvi negtes Gravens Elsker Hvile,

Naar Haabets muntre Yndling døer?



Hvad vil jeg da? Seer ei Alfader,

Hvad ei vort svage Syn kan see?

Og hvad han byder og tillader,

Bør det ei upaaanket skee?

Men Angst er Iis! og Medynk brænder!

Og Mismod qvæler Sands og Siel!

Hvad vil jeg da, hvis Hierte kiender,

At Himlens Vink er Støvets Vel?

(Ved Slutningen af denne Sang begynder man at see en Kant af Vraget. Det driver langsomt, indtil det bliver liggende midt for Skuepladsen.)



BIRTHE,

(som er steget op paa Baaden, og seer ud imod Vraget)

Ak een endnu! ak een endnu, min Moder!

Han, ak han holder ham, den anden Arme!

Forgieves! - O!



GUNILD

Jeg taaler ei at see det!



BIRTHE

Det er forbil nu seer jeg kun den ene.

Nu klynger han sig bedre op i Masten,

O Jammer! hører du? o hør ham raabe! -

Nei, det er ham som faldt. Jeg seer, jeg seer ham!

Hist flyder han paa Bølgens Ryg. Han stræber

Endnu. - Endnu. - Høit løfter han sit Hoved.

Men ak, bag ved ham velter sig et Vandbierg!

Nu naaer det ham. - Jeg seer ham ei. - Den Arme!



GUNILD

O Himmel!







OTTENDE OPTRIN

SVEND. KNUD. ANDERS. DE FORRIGE



SVEND

Det er meer end Mænd kan udstaae!

Er Døden da saa beesk, som slig en Pinsel!

Endnu engang, for Himlens skyld, min Fader!

Eengang!



ANDERS

Ak, Søn! hvad kan vi tre aleene?

Ak kunde vi! - Dog nei, det var kun daarligt,

Det var formasteligt. - Ha, kiekke Bagge,

Hvor er du da? og, Knud, hvor er din Fader?



KNUD

Ha var han her!



SVEND

Ved Himlen, Vraget synker,

Før vi har talt! Er ingen da, er ingen,

Som føler Ynk? - Udanske, kolde Hierter!

Har Frygt, har usel Frygt forstene! alle?



ANDERS

Vort Uheld før og slig en Søe kan skræmme

Den Modigste.



KNUD

Ha Torden slaae de Feige!



ANDERS

Skield ei min Søn! - de faa, som er tilstede,

Er unge Børn, og marveløse Gamle,

Og Leiede, som ikke fødtes Danske.



KNUD

Hvad, om vi skyde Baaden ud, og gribe

To eller tre, og kaste dem i Baaden,

Og siden spørge dem, om de vil hielpe?



ANDERS

Tael ei saa vildt.



SVEND

Og skal han døe, den Arme?



LISE

Vel, Fader! ofte har jeg trakt en Aare;

Min Arm er stærk; min Siel foragter Døden.








SVEND

Du, Use, du?



LISE

Jeg vil, om ingen anden!



SVEND

Du, kiekke Lise, du?



KNUD

Kom, raske Pige!

Jeg vil omfavne dig!



BIRTHE

Hun skal ei ene

Gaae med! Jeg er saa stærk, som hun; ei heller

Er Livet mig saa kiert. Jeg er den femte!



SVEND

Hvad skal vi nu? Hvad, skal vi ei? - Ha, Lise,

Du hevner dig! - Det fattedes! - Ha kan jeg,

Ha kan jeg vove dig? - Og kan jeg negte

Den Døende din Hielp? - Ha jeg fortvivler!



LISE

Det er mit Liv, du sørger for, du Stolte?


NIENDE OPTRIN

PEDER KNUDSEN. JENS BAGGE. FISKERE OG FISKERINDER. DE FORRIGE



KNUD

Ha, Seier, Seier, Børn! Her er min Fader

Og Bagge. - Baaden ud! - Frisk, brave Danske!

Velkomne her til Herrefærd!

(Han begynder med de andres Hielp, at skyde Baaden ud.)



ANDERS

Velkomne!

Nu har jeg Haab.



SVEND

Tak, evig tak, o Himmel,

Som frelste mig, og dog endnu den ene!



BAGGE

Det haster, som jeg seer. Vi fløi fra Gildet

Hos Møllerens, hvortil vi vare budne,

Saasnart din Dreng fortalte os det Uheld.








KNUD

Nu, Brødre, frisk om Bord! - Til Roeret, Anders! -

Frisk, Svend!



SVEND,

(i det han gaaer i Baaden.)

Lev vel, min Lise, og tilgiv mig!



KNUD,

(i det han springer i Baaden)

Du, Gunild, hold os got Øl varmt, og mød os

Med Kruset i din Dør; det kan behøves.

Nu alle Mand, som een! nu træk med Kræfter!

(De begynde at roe.)



GUNILD

Ledsag dem, Havets Gud! Beskierm dem, Fader!

(Fiskerne og Fiskerinderne fordele sig i to Hobe paa Strandbredden.)

Chor.



FISKERNE



Havets mægtige Betvinger,

Tael til Bølgen i din Harm!

Almagt, grib Orkanens Vinger

Med en vældig udstrakt Arm!



FOLKENE I BAADEN



Lige Slag!

Dvæl ei længe!

Seie Tag,

Danske Drenge!



FISKERINDERNE



Bøi, du Livets milde Fader,

Bøi dit Øre til vort Skrig!

Byd, at Haabet ei forlader

Dem, som haabe kun paa dig!



FOLKENE I BAADEN



Nu er Tid;

Odder, snoe dig!

Træk med Flid,

Rask og modig!



FISKERNE



Kiekke Søemænd, Hornbeks Ære!

Dannemænd! det gielder nu.








Brave Slegt, dit Navn skal være

Danskes Roes, og kiert, som du.



FOLKENE I BAADEN



Alle Mand,

Rask og lige!

For mit Land!

For min Pige!



FISKERINDERNE



Elskte Hob, fornem vor Klage!

Stil den, qvæl den snart i Lyst!

Stræb, og vind, og iil tilbage!

Nyd din Seier ved vort Bryst!



FOLKENE I BAADEN



Stærke Tag!

Danmarks Krone!

Danmarks Flag!

Christjans Throne!

(Baaden, som for Modvindens og Bølgernes skyld, har maattet slaae et Slag, tæt forbi det omtalte Næs, tabes nogen Tid af Sigte, og Folkenes Raab kan ikke høres mere, førend de paa Hiemveien igien har naaet den samme Pynt.)



FISKERNE OG FISKERINDERNE



O Himmel, som bød os at elske vor Næste,

O frels dem, de Ædle! beskierm dem, de Beste!

Dit Bud gav dem Kiekhed, dit Vink gav dem Haab.

Beskierm dem, som, selv paa den rasende Bølge,

Paa Afgrundens Veie, saa villige følge

Din Kierligheds Røst og de Lidendes Raab!

O Nordhav! vor Moder! vor - Danmarks Veninde!

O skaan dem, som daglig fortrolige finde

Liv, Mæthed, og Lyst i dit frugtbare Skiød!

Vort Nordhav! vor Stolthed! vor Bane til Ære!

O skal dine skummende Bølger da være

Vor Skrek og de modigste Dannemænds Død?

(Baaden begynder igien at blive seet.)



FISKERNE



Himmel! skuffer ei vort Øie?

Tør vi troe det Glimt af Haab?

Seier! Glæde fra den Høie!

Han har hørt vort svage Raab!








FOLKENE I BAADEN



Hver som jeg!

Nidding svige!

Søemænds Leeg!

Alle lige!



FISKERINDERNE



Himlen saae til vore Taarer,

Seierfulde roe de hiem,

Hurtig slaae de raske Aarer;

Held og Glæde følge dem!



FOLKENE I BAADEN



Søemænds Lyst!

Verdens Riger!

Siellands Kyst!

Hornbeks Piger!



FISKERNE



Ædle Hob, vor Roes og Glæde!

Held dit stolte Fødested!

Held dig, Ven, som kan betræde

Siellands lykkelige Bred!



FOLKENE I BAADEN



Nok et Strøg!

Søemænds Glæder!

Slæb og Spøg,

Kamp og Hæder.



FISKERINDERNE



Iil, du raske Helte-Skare!

Iil, vor Ven! iil til vor Arm!

Glem din overvundne Fare,

Glem den ved vor ømme Barm!



FOLKENE I BAADEN



Frisk i Land!

Seier lønner!

Alle Mand!

Danne-Sønner!

De springe i Land, og hielpe den afmægtige Skibbrudne af Baaden. Gunild, Lise og Birthe omfavne ham paa det Herligste, gribe ham derpaa under Armene og ledsage ham langsomt til deres Hytte. De fem, som have reddet ham, følge efter. Imedens dette gaaer for sig, synge Fiskerne og Fiskerinderne:








O Seier! han lever. Hans rolige Øie

Kan smile til Jorden, og prise den Høie;

Hans Hierte kan svolme af Haab og af Fryd.

Omfavner ham Dannemarks værdige Sønner!

O føler det Hierte, hvis Banken belønner,

Hvis Varme giengielder den ædleste Dyd!

(Fiskerne og Fiskerinderne gaae.)


TREDIE HANDLING

Skuepladsen er i denne Handling en Skov paa den venstre Side af Leiet. Paa den høire Side seer man Hytterne, og ligefor bliver man Glimt af Stranden vaer igiennern Hytterne. Stormen har hørt op og det er en skiøn Foraars-Dag.


FØRSTE OPTRIN

ODELHIEM OG CLAUS



ODELHIEM

Arie.



Saphirne Luft! og gyldne Ager!

Og sølvblaae, stolte, danske Strand!

Og Helte-Glimt i Fredens Hytter!

Og Æt af Skiold, hvis Vink beskytter,

Hvis ømme Smiil opelsker dem!

Selv Zemblas dorske Søn indtager

Hans iisbedækte Fødeland.

Men her, hvor Held og Tryghed mødtes,

Her glemmer Hiertet, hvor det fødtes,

Og vælger Danmark til sit Hiem.



Ei blot naturlig Drift og sød Erindring

Af Ungdoms Lyst, ei blot en elsket Fordom

Opfylde mig med Danmarks Roes. Mit Hierte

Samtykker kun med raske Slag; det priser

Med al sin Ild, med denne Strøm af Flammer,

Som former sig til Lovsang paa min Læbe,

Det priser kun hvad Syn og moed Erfaring

Og koldt og hærdet Overlæg stadfæste.

Den enlige, særskilte, trygge Slette,

Mod Vold og Ran fra hver en Kant indgrøftet,

Hvis fede Dug opammer Mod og Vellyst,

Og fylder mætte Hyrders Bryst med Lovsang,

Med altid venlig Dyd, og ædle Forsæt,








Og Mandoms Ild, og Glimt af frugtbar Viisdom,

O, den skal alle Hedens Børn og alle

De aabne Markers Børn eenstemmig prise!

Det er dit Billede, mit elskte Danmark!

Saa skal hver Vandrer finde dig, og henrykt

Betroe sig til dit Lye, du Glæders Hauge!



CLAUS

Tilgiv mig. Herre, mig, som er enfoldig,

Om det ei skikker sig, hvad jeg vil sige.



ODELHIEM

Tael frit! est du ei Dansk?



CLAUS

Jeg kan ei tale,

Saa lærd, som I. Ei heller tør jeg fragaae,

Hvad I saa snildt har sagt; skiønt, sandt at sige,

Jeg fatter ei den fierde Deel. Vel veed jeg,

Vort Land er mig det kiereste paa Jorden.

Det er i min Natur. Jeg, som I seer mig,

Forloed det kun engang. - Jeg skulde prøve

Mit Held til Søes, skiønt jeg var født en Bonde.

Men neppe kom jeg fire Miil fra Bredden,

Da græd jeg, som et Barn, og saae mod Landet.

Og skiønt jeg frygter Søen ei, og skiønt vi

Nød ærlig Kost og vakker Løn, saa græd jeg

Den hele Tid; saa hiemmesyg, saa vranten,

Ved hver en fremmed Kyst, som andre Søefolk

Anprise høit, saa kold, saa tom i Hiertet!

Det kom sig, som jeg fast har troet, fordi det

Var ikke Dansk. Dog I forstaaer det bedre. -

Men disse gode Folk, (det veed jeg sikkert,)

Som før har vovet Liv og alt, at redde

Den arme Mand, de boe ei nær saa herligt,

Som I nu her saa kunstigen beskriver.



ODELHIEM

Troe mig, min Ven! ei Fiskeren, (endskiønt han

Vist ei, som du, i Døren af sin Hytte

Kan see sin Hiord og sine gyldne Traver,)






Kun den umætte Træl er arm, som skeler

Til Brødres Lod, og veier den, og sukker.

See, om du kan, see med en Fiskers Øine

Den rige, den utømmelige Kilde,

Hvoraf han øser Mættelse og Glæde,

Saa stor som din; forvisset, at hans Afkom

Skal evig finde den utømt og aaben.



CLAUS

Det kan de takke Gud og Danmarks Konge.



ODELHIEM

Og værdigt har de takket ham, de Ædle!

O slig en Handling, Claus, er meer end Lovsang!

Dens Rye er Godheds Tolk, og Himlens Glæde,

Og Folkets Roes, og Danne-Kongers Giengield.



CLAUS

Alt det er skiønt, men desto større Jammer,

At Uheld just skal treffe dem, de gode,

De kiekke Folk, som vist fortiente bedre!

Hver af dem, veed jeg, har kun lidt tilheste;

Men to har tabt det sidste Glimt af Velfærd,

Og just i Dag! et Garn, hvorpaa hver Udsigt

Af Bryllup med to elskte Møer beroede.



ODELHIEM

Det bliver da vor Sag, min Ven, som nyde

De Kiekkes Lyst og Danmarks Lyst ublandet,

Det er vor Sag, at prise den Algode

Ved Glimt, ved svage Glimt af ham, at yde

Skioldungens Barm sin elskte Told, sit Giengield,

Smiil, danske Smiil! - Gaae derfor! flyv! adspørg

dem!

Udforsk det mindste Spor af Disses Kummer!

At ei de Ædles Frygt, det Sløer, hvormed de

Kun alt for gierne skiule Trang og Dyder,

Maae dølge Taare, som vi kan udslette.



CLAUS

Hist kommer een af dem, som tabte Garnet,






Og hist den andens Brud. Hvor taus, hvor nedslaaet,

Hver gaaer for sig! Det gaaer dem nær til Hierte.



ODELHIEM

Gaae, spørg enhver, som kiender dem paa Leiet,

Spørg dem om alt, og søg mig her ved Stranden.

(Claus gaaer ind i Leiet, og Odelhiem afsides i Skoven.)


ANDET OPTRIN

SVEND. BIRTHE, (knyttende.)

Duet.



SVEND



Alle føle Dydens Glæder;

Mig, kun mig, fortære Nag.



BIRTHE



Alle lee; jeg ene græder,

Jeg, kun jeg, har tabt i Dag.



SVEND



Medynk var mit Hiertes Hede!



BIRTHE



Mismod iisnede min Barm.



SVEND



Ak, min alt for vilde Vrede!



BIRTHE



Ak, min alt for blinde Harm!



BEGGE



Alle føle Dydens Glæde;

Os, kun os, fortære Nag.

Alle lee; vi ene græde,

Vi, kun vi, har tabt i Dag.



BIRTHE



Angst, som qvæler!



SVEND



Nag, som saare!



BIRTHE



Ak, min Brudgom!



SVEND



Ak, min Brud!








BEGGE



Kunde disse hede Taare

Slette vor Misgierning ud!



SVEND



Hiertet, som min Elskte hader,

Bløder ved forskyldte Saar.



BIRTHE



Brystet, som min Ven forlader,

Sukker ved forskyldte Kaar.



BEGGE



Alle føle Dydens Glæde;

Os, kun os, fortære Nag.

Alle lee; vi ene græde,

Vi, kun vi, har tabt i Dag.



SVEND

Det er umueligtl Hvad? min Brud, min Lise,

Hun mig saa pludselig, hvad? hun mig utroe?

Mig, som hun elsker? Ha, jeg vil ei troe det!

Endnu engang, det er umueligt, Birthe!



BIRTHE

Hvor ofte skal jeg sige det? Min - Himmel!

Nu ikke min - ak han, som var min Brudgom,

Vel er han haard, men ingen daarlig Praler,

Jeg kiender ham, han skiertser ei med Trudsler,

Og han, den Grumme! han har sagt og soret,

I Gunilds, i din Bruds, i alles Paahør,

At han var trædt i Forbund med din Lise,

Til Trods for mig og dig.



SVEND

Ha den Forræder!

Og hun?



BIRTHE

Ih nu! Hun tier og samtykker,

Og ofte taler hun afsides med ham.

Saa klager hun paa dig. Du har foragtet

Al hendes ømme Angst, og kold og bitter

Kaldt hende med, jeg veed ei hvad for Navne.








SVEND

Ak alt for sandt! Dog Himlen veed, mit Hierte

Det var ei koldt, ei haardt; min Siel var drukken

Af Medynk mod de Lidende, jeg raste.

Hun bad, hun klynkede af frygtsom Elskov;

Og det var det, jeg kaldte feigt og uselt.

Ha jeg som kiendte dig! - Ha kiekke Pige,

Du viste snart, hvor lidt din Siel fortiente

Saa haarde Ord! saa vild, saa grum en Brudgom!



BIRTHE

Ak du est reen, som Snee, mod mig! Jeg Daare! -

Vel var min Frygt, mit Mismod ei ubilligt!

Hvad har vi nu? Hvad Hielp? hvad kan vi haabe? -

Men var det ei mit dyrt besorne Løfte,

Min første Pligt, at deele Held og Uheld

Med ham, den Elskte, som jeg gav mit Hierte?

Og jeg saa pludselig, saa stolt, saa haanlig,

Forkaste ham, den brave Knud! - Ak aldrig

Kan han tilgive det! - Ei heller bør han!



SVEND

Vær stille! seer du ham? - Ha den Troløse!

Hvor lumsk han leer! hvor stolt? - Ha nu jeg seer

ham,

Begynder alt mit hele Blod at kaage!



BIRTHE

For Himlens skyld, yp ingen Kiv! Jeg zitrer!

(Svend vil gaae.)


TREDIE OPTRIN

KNUD. DE FORRIGE



KNUD

Ha bliv kun, Svend! Jeg hader, at forstyrre

En ærlig Leeg. Jeg søgte kun min Lise.



SVEND

Din Lise? din?



KNUD

Ja, min. Vel veed jeg, Frende,

Du troer mig vist en from, godhiertet Taabe,






Fordi jeg gladelig toeg strax til Takke

Med een, som du saa haanlig har forkastet.

Men Lise, skiønt hun elsker lidt for kielent,

Lidt for blødagtig for en hærdet Søemand,

Saa har hun, troe mig. Svend, dog visse Dyder.

Hvad vil du meer? - Jeg saae hun drev for Strømmen,

Og jeg var flot - som Birthe kan bevidne -

Hvad Under, at jeg entrede?



SVEND

Ha Spotter!

Jeg veed ei, hvad der hindrer mig, at kryste

Din vindige, din edderfyldte Strube,

At sprænge den, som en oppustet Blære!



KNUD

Nu, Ven, maaskee du frygter dig for Knaldet.

Men siig mig dog, hvad plage dig for Griller?

Misunder du mig det, som du foragter?



SVEND

Foragter? Jeg? Du veedst det, lumske Stiemand!

Du veedst for vel, jeg har fortørnet Lise.

Hun kan foragte mig, hun kan bortslænge

Mit Hierte, om hun vil, i Havets Afgrund.

Hun giør mig kun min Ret; jeg har forskyldt det.

Men du, Søerøver! du, som troer min Pige

En lovlig Priis for dig, saa snart du finder,

At jeg er kastet over Bord, ha vov ei,

At duve hende an! - ei, mens jeg lever!



KNUD

Vel! døe da snart! thi jeg er klar.



SVEND

paa Stedet,

Her, strax afsværg hvert Glimt af Haab om Lise!



KNUD

Sov Rusen ud!



SVEND

Ha du er Dansk og Søemand!



KNUD

Og saa? Hvad meer?








SVEND

Viid, giennem dette Hierte

Gaaer Veien til min Brud!



KNUD

Og saa?



SVEND

Ved Himlen,

Jeg skiertser ei! kom, er du Mand! forsvar dig!

(Han sætter sig i en angribende Stilling. Knud holder ham fra sig.)



KNUD

Er det dit Alvor, Svend?



BIRTHE

Ha Gunild! - Anders! -

For Himlens Skyld!


FIERDE OPTRIN

LISE, (med Strikke-Tøi i Haanden.) DE FORRIGE



LISE

Hvad vil da dette sige?



KNUD

Vi lege ner kun saa.



LISE

Ha, jeg forstaaer dig!

Kun saa, som Stormen skiertser med en Seiler,

Som hvide Bølger kysse Skiærets Toppe,

Og sprudle Damp, og brøle høit af Kaadhed.

O, jeg har seet de fromme Mandfolk skiertse!



KNUD

Hvem vover ei en Dyst sin Møe til Ære?

Hvad vil du meer? det er om dig, vi trettes.



LISE

I to om mig? en feig og usel Pige?



SVEND

Ha Lise! Lise! skal et Ord adsplitte

Den Pagt, som du saa tit besoerst? kuldkaste

Vort søde Haab? Skal et usalig! Mundsveir,

Udstødt af Raserie, skal det fordømme,

Ha, skal det dræbe din trofaste Brudgom?








LISE

Bort! aldrig samledes Foragt med Troskab.

Gaae derfor, gaae! Jeg troer dig ei saa usel,

At frie til Piger, som du kanst forhaane.

Ei heller var du rasende; skiønt mueligt

Ophidset nok, at sige, hvad du tænkte.



KNUD

Nu vel! du seer da, Svend, at jeg er Manden.

Thi aldrig har min Mund forhaanet Lise.



LISE

Bort! du est vild og grum, og haard som Klippen;

Og fuld af Svig som alle dine Brødre.

For evig vil jeg sky e de falske Mandfolk,

At det ei gaaer mig, som den arme Gunver.

Merk paa min Sang om lille Gunvers Skiebne!

Romance.

Liden Gunver vandrer som helst i Qvel,

Saa tankefuld.

Hendes Hierte var Vox, hendes unge Siel

Var prøvet Guld.

O vogt dig, mit Barn, for de falske Mandfolk!

Liden Gunver meder med Silken-Snoer

Ved Havets Bred;

Da hævedes Bølgen, og Vandet foer

Saa bradt afsted.

O vogt dig, mit Barn, for de falske Mandfolk!

Skiøn Havmand sig op af Havet skiød,

Beklædt med Tang.

Hans Øie var kierligt, hans Tale var sød,

Som Harpers Klang.

Liden Gunver, du martrer mig Dag og Nat,

Med Elskovs Ild.

Mit Hierte vansmægter, min Siel er mat.

O vær dog mild!

Du rekker mig kun din sneehvide Arm,

Paa Søemands Troe;

Saa trykker jeg den til min brændende Barm,

Saa faaer jeg Roe.






Liden Gunver, mit Bryst, bag sit haarde Skiel,

Er blødt og ømt.

Trofast er mit Navn, min ukunstlede Siel

Foragter Skrømt.

Og er dig min Arm til saa stor Behag,

Til Trøst og Roe;

Skiøn Havmand, saa skynd dig, saa kom kun,

og tag

Dem begge to!

Han trak hende fra den steile Bred,

Glad ved sin Sviig.

Som Storm var hans Latter; men Fiskerne

græd

Ved Gunvers Liig.

O vogt dig, mit Barn, for de falske Mandfolk!



SVEND

Jeg er ei falsk, som han; det veedst du bedre.

Dog skeer mig Ret. Ja, jeg tilstaaer, jeg føler,

Min Adfærd kan du, bør du ei tilgive.

Jeg hader, jeg afskyer mig selv, den Blindhed,

Hvormed jeg dømte dit retskafne Hierte.

Og jeg skal straffe mig! - Lev vel for evig! -

Uværd at see dig, du, som var min Glæde,

At frydes ved dit Øiekast, at høre

De Læbers Vellyd, som saa tit tilsoer mig

Mit Livs Lyksalighed, alt, hvad jeg ønskte;

Uværd at leve, vil jeg flye dit Aasyn.

Langt borte vil jeg skiule mig, min Jammer

I Mulm, og Storm skal døve mine Klager.

Men først vil jeg frikiende dig, min Lise,

Og her endnu engang tilstaae min Brøde.

Dit ømme, dit maaskee for ømme Væsen

Ansaae jeg ofte for elskværdig Svaghed;

Men da det streed mod mit oprørte Hierte,

Da syntes det mig feigt. Tilgiv mig, Lise!

Det Mod, hvormed du siden selv tilbødst dig,

At redde den Uheldige, det lærte

Min hele Siel, at al din Frygt var Elskov,

Øm, kielen Elskov, kun deri at laste,






At den var ufortient, spildt paa en Daare,

Som kun miskiendte den.



LISE

Jeg kan ei længer! -

Ak Svend! fortryder du da hine Navne,

Hvormed du kaldte mig?



SVEND

Ak spørg mit Øie,

Og svar dig selv! Mig binder Veemod Læben.



LISE

Jeg har da holdt mit Ord, og, Svend, her er jeg,

Bereed...



SVEND

Hvortil?



LISE

At skiule mig i Mulmet,

At trodse Storm og Død med dig, min Elskte.



SVEND

O Himmel! - og dit Ord til Knud?



LISE

Var Paafund.

Adspørg ham kun.



KNUD

Ha taabelige Pige,

Godhiertede, saa let kan du tilgive?



LISE

Og du giør best, om du tilgiver Birthe.



KNUD

Du skiertser. Det er mig, som hun forskyder.



BIRTHE

Du veedst det bedre, Knud.



KNUD

Jeg veed, du agter

Mig og min Drøm saa lidt, som du vilst give

Din Haand derpaa, at døe med mig af Mangel.



BIRTHE

Ha glæd dig, Grumme, at du fandst en Aarsag,

At bryde hver en Eed!








KNUD

Og det var daarligt,

At legge Baand paa disse tomme Hænder.



BIRTHE

Jeg kiender dig. Et Ord, som Angst og Kummer

Den Tid aftvang min alt for raske Læbe,

Det Ord har ei fortørnet dig.



KNUD

Nei, Birthe,

Ord, Pigers Ord, fortørner ei den Kiekke.

Men just den Angst, du taler om, din Brød-Sorg,

Dit alt for nærige, dit snevre Hierte,

Din ringe Tillid til min Arm, dit Mismod,

Det er min Siel en Gift, det bør fornærme

Hver ærlig Karl, som har en Haand at røre.



LISE

Men synes dig vor Frygt saa reent utidig?

Er ei vort Bundgarn tabt? Hvo skal betale

Saa stor en Gield? Hvormed skal vi begynde?

Hvad kan forhverves uden Baad og Redskab?

Ak mørk og ængstlig nok er hver en Udsigt!

Hvad kan vi Arme nu? hvad kan vi?



KNUD

Stræbe.



LISE

Ja, stræbe, men for alt anraabe Himlen.

Qvartet



LISE



I Himle, beskytter

De hellige Baand,

Som Kierlighed knytter

Med bævende Haand!



ALLE



I Himle, beskytter

De hellige Baand,

Som Kierlighed knytter

Med bævende Haand!








SVEND



O yndigste Kiede,

Som Kierlighed fletter

Af Pligt og af Glæde!



LISE OG BIRTHE



Du sinker og tretter

De rappeste Hænder.



SVEND OG KNUD



Du styrker og letter

Det Bryst, du omspænder.



LISE



Du nager.



BIRTHE



Og brænder.



SVEND



Du fryder.



KNUD



Og letter.



ALLE



O yndigste Kiede,

Du nager og brænder,

Du fryder og letter

Det Bryst, du omspænder.



LISE



O ængstende Kiede,

Som Kierlighed fletter,

Hvor mørk er din Glæde!



LISE OG BIRTHE



Hvor mørk er din Glæde!



SVEND OG KNUD



Hvert Leed er en Glæde.



LISE



Som tynger.



SVEND



Som letter.








KNUD



Som styrker.



BIRTHE



Som trætter.



ALLE



O ængstende Kiede!

O yndigste Baand!

Hvor mørk er din Glæde!

Du tynger og letter,

Du styrker og trætter

Vor bævende Haand.



LISE OG BIRTHE



Naar Armod skal bindes,

Er Blomster-Baand tunge.



SVEND OG KNUD



Kan Armod da findes

Hos Raske og Unge?



LISE OG BIRTHE



Hvad har vi da?



SVEND OG KNUD



Hænder.



LISE OG BIRTHE



Ja, tomme.



SVEND OG KNUD



Men flinke.



LISE OG BIRTHE



Ha Baand, der omspænder

Arbeidsome Hænder,

De trætte og sinke!



SVEND OG KNUD



Kun Døden kan qvæle

Den Iver, som brænder

I modige Hierter.



LISE



Ak Sorger!



BIRTHE



Og Smerter!








LISE OG BIRTHE



Ha Sorger og Smerter

Kan kue, kan qvæle

De munterste Stele,

De modigste Hierter!



SVEND OG KNUD



Skal Haabløshed ende

Den yndigste Kiede?



LISE OG BIRTHE



Kun Himlen kan vende

Vort Mismod til Glæde.



ALLE



I Himle, beskytter

De hellige Baand,

Som Kierlighed knytter

Med bævende Haand!


FEMTE OPTRIN

GUNILD. ANDERS. THOMAS. DE FORRIGE



GUNILD

Her, Børn, her bringe vi vor Ven. Hans Hierte,

Maaskee for varmt i det han troer at skylde

Medskabninger og blot Algodheds Redskab,

Fordi de glade giorde, hvad de burde,

Hans gode Hierte svolmer af et Forslag,

Hvortil vi to har svart, hvad hver bør svare.

Men ei tilfreds paastaaer han at forsøge,

Om I maaskee vil føie ham. Ei vil vi

Afslaae ham denne Bøn. Vi veed for sikkert,

I troer, som vi og alle brave Danske.



THOMAS

Ei meer, Ærværdigste! ei meer, min Moder!

O merker - føler dog, som jeg - I Ædle!

Hvad jeg har tænkt, er ei et dristigt Forslag;

Det er en Bøn, en ivrig Bøn. Jeg trygler

En salig Lyst af dem, som gav mig Livet.

O dette Guld, som I, kun I har vristet






Af Havets gridske Svælg, det er dog eders!

O letter mig for denne Last! o skienker

Min Siel det Haab, den Lise at opfylde

Dog noget af sin Pligt! den Fryd at ende

De ædleste, de beste Danskes Kummer

Som de har endt min Angst! - Jeg veed hvad

Uheld...

Det Guld, I biergede, kan just betale

Et Bundgarn, og en Baad, og hvad I bruge;

Og skienke mig den Vellyst at befordre

Den dydigste, den heldigste Forening.



SVEND

Jeg troer dig, arme Ven! det kan ei være

Din Hensigt, at fornærme os.



KNUD

Mig undrer,

Hvorfor du ei har hængt din Pung i Merset,

Til Lokkemad for vore danske Søemænd!



GUNILD

Du est for haard, min Knud.



BIRTHE

Jeg har et Ønske.

Blev det mig undt, at svare for os alle...



KNUD

Du, Birthe?



ANDERS

Du?



GUNILD

Hvorfor just du, min Datter?



LISE,

(som har talt noget afsides med sin Søster.)

Tilstæder Birthe denne Lyst. Jeg lover,

Hun svarer, som hun bør.



SVEND

Vel! vi vil høre.



KNUD

Min Mening dog uskadt.



BIRTHE

Tør jeg, min Moder?








GUNILD,

(ligesom vognende af dybe Tanker)

Hvad vil du, Barn? Jeg var adspredt. Jeg tænkte

Paa Sagnet om en vis vanartet Fisker. -

Tilgiver, Børn! min Alder giør mig snaksom;

Og Visen er kun kort.



KNUD

Syng den, vor Gunild!



GUNILD

Romance.

En Edder-Fugl var haardt i Klemme,

Og skreg om Hielp til Himmelen.

En Fisker hørte Fuglens Stemme;

Og skyndte sig, og frelste den.

Ak favre Fugl, Nord-Havets Ære,

Hvor glad er jeg, som frelste dig!

Hvor hvide, skiønne, bløde Fiære!

De skal herefter varme mig.

Saa plukkede han gridsk den Arme;

Og halvdød klager den med Ret:

Ha grumme Haand, som toeg min Varme,

Hvi gavst du mig mit Aandedræt?



BIRTHE

Ak Moder, jeg forstaaer din Sang! - Dog troer jeg,

Mit Hierte trængte mindst til den Erindring.

Det er mig dybt, maaskee for dybt indprentet,

At Mangel er saa grum, som Storm og Bølge.

Ved Savn af det, som ingen kan undvære,

Og blot ved daglig Trang til andres Medynk,

Blev Livet dig hos os, som før paa Vraget,

Ei længer Liv, blot Kummer for at leve.

Derfor, o Fremmede! und dine Venner

Den Handling, som du troer saa god; og skiønsom,

Beed dem ei selv fordærve den ved Niskhed!

Den Danskes Liv er ei tilfals, og, troe mig,

Hver Vinding er ham leed, om ikke haanlig,

Som ei hans valgte Næringsvei tilbyder.

Derfor skienk os din Agt! Dit Liv, din Glæde






Var Disse Giengield nok. Den blide Himmel,

Som frelste dig, skal sørge for os andre.



KNUD

Det var min Brud, min brave Møe, som talte!

Omfavn mig! Glem vor Tvist! - Brum, naar dig

lyster!

Kuul frisk i mine Seil! Hvad, mon jeg agter

Den Storm, der blæser fra saa got et Hiørne?



GUNILD

Du seer da, Fremmede, mit Ord stadfæstet,

At vore Børn var eet med os. Tilgiv mig

De Glædes Taarer, som du seer mig fælde.

Troe mig, det er ei Stolthed af min Seier;

Ei heller, at jeg daarlig skulde tænke,

At slig en Adfærd var saa stor og sielden.

Jeg veed for vel, at her til Lands, de fleeste

Vist svarte dig, som vi har svart. Du seer kun

En Moders ømme Fryd! - Omfavn mig, Birthe!



THOMAS

Ak alt er skiønt og ypperligt! Jeg ene -

Tilgiver mig! - jeg er nedtrykt, veemodig,

Halv, synes mig, halv skamfuld ved mit Forslag.

Dog var det meent saa vel! Ha var mit Hierte

Sig selv den mindste Drøm bevidst om Giengield,

Da brast det i min Barm! - Dog nei, umueligt!

Det kan ei ligne Guld ved Dyd, ei heller

Fornærme saa retskafne Folk. Jeg tænkte:

Det kan afhielpe Disses Nød, som hialp dig,

Og trøste dem, og hastig sammenknytte

To ædle Par. Det var min stolte Glæde.

Og, ak hvi skal den røves mig? og Kummer

Formørke Disses Vei? Ha det er bittert!

Hvo skal nu ende den? Hvo kan, hvo vil det?







SIETTE OG SIDSTE OPTRIN

ODELHIEM. DE FORRIGE ODELHIEM

Den Himmel, som de stoelte paa. - Tilgiver,

Om jeg for frie, som ubekiendt, begierer

En Deel, en ringe Deel af denne Vellyst;

Thi Vellyst er de Ædles Tvist om Dyder! -

Jeg selv har ved en Hændelse fornummet

En Deel af det I trettes om; det andet

Har Claus berettet mig. Nu er mit Ønske,

Min Bøn, at det mit varme Hierte føler,

Det Himlen vidner i min Siel, maa høres!



KNUD

Vi veed ei, hvo du est.



ODELHIEM

En Dansk.



KNUD

Vel! tael da!



ODELHIEM

At du, min Ven, tilbødst, hvad du formaaede

Til Disses Vel, var Pligt. Din ømme Iver

Forædler den; dit Liv var værd at frelses.

Og at de Kiekke rødme ved dit Forslag,

Og skye din Gave meer, end haabløs Kummer,

Det var Natur hos dem, og ei uventet.

Hvert Støvgran af dit Gods, som du paatvangst

dem,

Skal hastig dybt nedtrykke dem, og mørkne

Den Lyst, de nyde, den, de blot attraaede;

Dit Vels, din Taks, din Glædes rene Taare.

Ei heller undres jeg, om slige Hierter

Vil ømme sig ved hvert et synligt Giengield.

Thi hvad er skiønt, som Dydens egne Straaler?

Og Tanken om et Side-Blink til Vinding

Kan alt beskygge den - det veed Retskafne. -

Dog, Brødre, bød vor Pligt, at vi modtoge

Den ubegierte Løn, som Himlen skienker.








GUNILD

Vi har modtaget den.



ODELHIEM

Det veed jeg, Ædle!

Dog naar tør Støvet vrage Gud, og sige:

Hold op! det er mig nok! meer vil jeg ikke!

Og har vi ei hos os en kierlig Moder,

Som kan paatvinge Løn?



SVEND

Hvor?



KNUD

Hvilken?



ODELHIEM

Danmark.

Det var dets høie Ret, dets Vel, dets Ære,

At lønne Dyd, som at bestraffe Laster.

Vel maa den ømmeste blant Mødre slippe

Det Baand, hvorved hun holder os, og frygtsom

Betroe vor Foedstie til os selv og Himlen,

Før vi kan naae den rene Dyd, den Kilde,

Hvoraf al hendes ægte Glands udstrømmer.

Dog lokker hun endnu. - Ei os, ei Kiekke,

De naar den selv; men vore svage Brødre,

Dem lokker hun, og er det hendes Velfærd

At lede dem derhen ved Bøn og Løfter,

Ved sikkert Haab, ved Rye om andres Giengield.

Og I, som nu dog sukke ved at føle,

At selv den skiønneste blant eders Dage,

Udmerkte sig ved grumt, ufrygtet Vanheld,

Ved Tab af alt, ved Nag af haabløs Elskov;

Og vil I vel, at Fremmede skal sige:

De Arme hædrede det stolte Danmark,

Med Glandsen af en ædel Daad - og nedsank

I Nød og Sorg, som Danmark ei har lindret?



KNUD

Min Siel er dansk! og var ham Styrke tienligst,

Der, naar jeg hører det, tør knye mod Danmark!

Og hvad det bød, bør ei forsmaaes, det veed jeg!






Dog hvor, og naar, og hvad det skal tilbyde,

Os til en Trøst og andre til Opmuntring,

Det, Herre, det er meer, end jeg begriber.



ODELHIEM

Viid, at det alt udstrakte sine Arme

Til Hielp! - Thi mægtigt er dets Vink, og evig

Dets tause Lov, til sine rige Sønner;

At skatte til de Kiekkes Dyd; at troe det

Just Velmagts Pligt, at yde dem den Lise,

Den Drift, og selv den Glands, som Guld kan give.

Held mig, at Rigdom blev min Lod! og at jeg

Var nær, og hørte Danmarks Røst! O Brødre,

O under mig den Vellyst, at adlyde

Saa øm en Moders Bud! Jeg har adlydt det!

Alt har jeg nedlagt hos min Ven paa Gaarden,

Hvad Garn, og Baad, og Bryllupsfærd kan koste.

Og til vor Anders og de to Retskafne,

Som kiekke toeg enhver sin Deel i Faren,

Et Hæders-Tegn, af samme Værd, som eders.

Og til et Speil for Børne-Børn, skal aarlig,

Indtil den sidste af de Fem er jordet,

Paa denne Dag den skiønne Daads Erindring,

Fornyes ved samme Pant paa Danmarks Bifald.

Alt dette har jeg sørget for; det, Brødre,

Har Dyden og mit Fødeland befalt mig.



SVEND

Dit Ord, o Fremmede, var stort og herligt;

Men det bestyrter os!



KNUD

Jeg troer ved Himlen,

Min Siel er Vox! naar var jeg saa qvindagtig?

Foragt mig ei, fordi du seer min Taare!

Hvad skal jeg svare dig? Tael du, vor Anders!



ANDERS

Jeg føler det, du est den ædle Landsmand,

Hvorom vor Ven fortalte før. - Retskafne!

Giør, hvad du vil! Du har fortient den Glæde,






At hielpe brave Dannemænd! Jeg tænker,

At vrage sligt, var blot haardnakket Stolthed.



GUNILD

Det var Uskiønsomhed og Trods mod Himlen!



KNUD,

(Han tager Odelhiem i Haanden.)

Tak, brave Mand!



SVEND

Vi takke dig, du Ædle!



LISE

Vor Taare takker dig!



ODELHIEM

Ei mig, men Danmark!

Er ei dets Fest i Dag? Jeg har besørget,

At vi ved Sang, og et fortroligt Begger,

Og vore Pigers Lyst, ved raske Dantse,

Kan slutte den. Derfor, I brave Brødre!

Vil vi nu glemme alt, og blot erindre

De modige, de lykkelige Danske.

Chor.



ODELHIEM



O Dyd! hvor Byrder ikke qvæle,

Hvor Kummer nager ei din Rod;

Hvor Held befrugter ædle Stele,

Og Frihed varmer cimbrisk Blod,

Bag Danne-Kongens trygge Hegn

Er modne Dyders Føde-Egn.



ALLE



Bag Danne-Kongens trygge Hegn

Er modne Dyders Føde-Egn.



GUNILD



O Fromhed! hvor du, vis paa Hæder,

Fortrolig selv med yngre Aar,

Tør dele dig imellem Glæder,

Som Jorden har og Himlen spaaer,

I Skyggen af din Dannebod

Opammer du det ægte Mod.








ALLE



I Skyggen af vor Dannebod

Opammer Fromhed ægte Mod.



ANDERS



Hvor Smiil af Himlen synlig lønner

Flid, Indsigt og Erfarenhed,

Som styre Modets raske Sønner

I prøvet Klogskabs trygge Fied,

Hvor Viisdoms Vink er Kiekkes Fryd,

Forædles Mod til Helte-Dyd.



ALLE



Ved Viisdoms Ven, vort Nordens Fryd,

Forædles Mod til Helte-Dyd.



LISE



Hvor Mod kun fordum kunde smelte

De kiekke Skiold-Møers haarde Barm,

Der hvile, der belønnes Helte

Endnu som før i Elskovs Arm.

De danske Pigers Kierlighed

Er Ild, som Kiekhed tændes ved.



ALLE



De danske Pigers Kierlighed

Er Ild, som Kiekhed tændes ved.



SVEND



Hvor tusind skiønne Fodspor lære

Beskedne Dyders varme Ven

En baned Alfarvei til Ære,

Og Haabet bød ham følge den,

Paa Danmarks minderige Kyst

Spaae Farer selv kun Roes og Lyst.



ALLE



Paa Danmarks minderige Kyst,

Spaae Farer selv kun Roes og Lyst.



BIRTHE



Hvor Brødre kappes om at bøde

Paa ubekiendte Brødres Tab,








Hvor Haab og Hielp og Medynk møde

Fortvivlelsen i Dødens Gab,

Ved Dans venskabelige Bred

Er Svig og Ondskab ene ræd.



ALLE



Ved Dans venskabelige Bred

Er Svig og Ondskab ene ræd.



KNUD



O elskte Hav! din Aande tænder

Sin raske Giæring i vort Blod;

Din Bølge hærder Bryst og Hænder,

Din Luft udvider Haab og Mod.

O Nord-Hav! du vor Roes og Lyst,

Du sprudler Ild i Danskens Bryst.



ALLE



O Nord-Hav! du vor Roes og Lyst,

Du sprudler Ild i Danskens Bryst.



ALLE MANDFOLKENE



I gyldne Sletter, smiler trygge!

Bruus i din Stolthed, sølvblaae Strand!



ALLE FRUENTIMMERNE



Hvil evig i Skioldungers Skygge!

Vær evig Heltes Fødeland!



MANDFOLKENE



O Danmark, vær de Ædles Hiem!



FRUENTIMMERNE



Og alle prise dig og dem!



ALLE



O Danmark, vær de Ædles Hiem!

Og alle prise dig og dem!

Synge-Spillet endes med Dands af Fiskere og Fiskerinder.