I.Efterårsblæsten strøg kold og klagende hen over den ensomme Kirkegård ude
							ved den urolige Fjord. Den suste gennem de lange Lindealleer, hvirvlede
							de visne Blade om de hvide Gravmonumenter og fløj videre ind mod den
							lille Købstad, der med sine røde Tage krøb sammen om Kirketårnet med den
							blinkende Vejrhane; dér tabte den sig i de høje Bankers høstgule Skove.Solskinnet flakkede ud og ind over Kirkegården, det regnede stødvis,
							stridt og tæt.De sidste Toner af Salmesangen døde hen, og Præsten stod oppe ved den
							åbne Grav, Blæsten rev og sled i hans lange Kåbe, hans Røst lød skarp og
							dirrende ud over det lille, duknakkede Følge:«Af Jord er du kommet, til Jord skal du blive, men atter af Jorden
							opstå!»Dump - dump - dump - tre Skovlfulde Jord
							haglede ned over Kistelåget. Den lille Dreng forrest i Følget kom et
							Skridt frem, han klamrede sig til Faders Hånd og så med stive Øjne, hvor
							Mulden vældede ned over Broders Kiste. Han mærkede ikke, at de
							sortklædte Herrer og Damer begyndte at gå forbi, ikke, at de så
							medlidende på ham og Søster og talte dæmpet til Fader og Moder, han så
							kun at  næsten hele Broders Kiste
							var begravet under Jord - kun de grønne Kranse stak frem
							- men - - -«Kom nu, Tue, vi skal hjem.» Fader bøjede sig ned over ham og kyssede
							ham.Tue så forvirret i Vejret, Faders Ansigt var vådt af Tårer, og hans Mund
							bævede i det hvide Skæg. Moder og Søster stod tavse i deres lange,
							flyvende Slør, og Præsten stirrede oppe fra Gravhøjen ned til Kisten,
							med Spaden i den sænkede Hånd. Men de fremmede Herrer og Damer begyndte
							at forsvinde i Alleerne, Tue syntes, de skyndte sig af Sted, men det var
							jo også så dårligt Vejr.Nu kastede Præsten Skovlen og kom ned til dem.«Hr. Inspektør,» sagde han og trykkede Faders Hånd. Langsomt fulgtes de
							ned gennem de våde Alleer, der bruste og suste over deres Hoveder.
							Præstens Øjne gled hen over de hældende Kors og de hvide Marmortavler.«Grave - lutter
							 Grave -» mumlede han.Han så hurtigt op, med et forskræmt Udtryk i det magre Ansigt.«Undskyld - undskyld mig - men tre Begravelser på én
							Dag, og lutter unge og Børn - Børn, jeg selv har døbt, som nu
							Deres Alf - - -»Fader så på ham: «Ja, det maa være tungt.»Præsten nikkede, han strøg sig hen over Ansigtet med den dirrende Hånd.«Nå - men undskyld mig.»De var nået ud til Kirkegårdsporten; udenfor holdt Jes med Kalesjen for
							at køre dem hjem, Lønnenes gule Blade flagrede ned over de tykke, brune
							Heste, der stod og krøb sammen i Sludet.Tue vendte sig endnu en Gang og så tilbage over Hegnene og Hækkene, men
							Regnen slog ham i Øjnene, og han kunde ikke se Broders Grav. Så løftede
							Fader ham ind i Vognen, hvor Moder og Søster  allerede sad. Præsten blottede sit gråhårede
							Hoved og bukkede let.«Farvel, Hr. Pastor.»Vognen kørte hen ad den opblødte Vej langs Fjorden. Hjulene knagede i
							Gruset, og Regnen strømmede ned ad Ruderne. De gule Bølger slikkede op
							ad Stendæmningen - langt ude i Disen svømmede en skovmørk Ø.«Stakkels Mand,» sagde Fader, «han er så vist ikke egnet til den
							Gærning,» han sad stedse med Tue i Hånden. Moder svarede ikke, hun
							stirrede frem for sig under det sorte Slør, men Regitze hulkede i sin
							Krog. Faders Øjne blev urolige, han så ud ad Vinduet. Og så kom Tue også
							til at græde.Alf var jo død.- - - - -Det var samme Aften. Tue legede i Stuen ud mod Fjorden; Blæsten tudede i
							Skorstenen, og Regnen trommede paa Vinduerne, men de røde Gardiner var
							trukne for, og her var hyggeligt og lunt. Ane sad ved Bordet og stoppede
							Strømper, Lampelyset faldt hen over hendes bøjede, grå Hoved og svære
							Skuldre, ellers var der halvmørkt i det store Rum. Tue galoperede rundt
							langs Væggene og knaldede med sin Pisk, Smæld i Smæld - han
							legede Guldfux, og det var morsomt. Men hvor meget han så end prustede
							og trampede i Gulvet, så Ane ikke op, bare stoppede og stak i sin lange
							Strømpe. Af og til sukkede hun dybt, Ane var kedelig i Aften, men det
							måtte hun om, han havde nok med at tøjle Fuxen. Se nu bare, hvor den
							stejlede, så dens gyldenrøde Manke strømmede ned over Ryggen. Men bi
							- et kraftigt Tag i Tøjlerne, og den foer atter af Sted i
							elegante Spring, dens sorte Hove smældede og klaprede.Døren gik. Moder stod henne paa Tærsklen, slank og lille, missende med
							Øjnene mod Lampelyset, der 
							skinnede over hendes sorte Hår og spejlede sig i hendes blanke, sorte
							Silkekjole.«Mo'r, Mo'r!» han galoperede hende vrinskende i Møde, «tag dig i Agt,
							Guldfuxen stejler!» han sprang leende op ad hende. Der foer en Trækning
							over Moders blege Ansigt.«Tue -» hun lagde hastigt sin Hånd på hans Skulder. Jublen blev
							ham pludselig stikkende i Halsen, og han tabte Pisken. Moders Kjole
							raslede, idet hun strøg ham forbi og ind til Fader.Tapetdøren lukkede sig efter hende, og Tue stod fortumlet tilbage. Han
							mødte Anes Blik, hun rystede på Hovedet ad ham og sukkede:«Årk ja, ja!»Tue kom til at skælve over alle Lemmer, der jog et Sting igennem hans
							Hjærte - Alf - Alf - å, hvad havde han dog
							gjort - å Broder! Broder!«Årk ja,» sukkede Ane.Tue fløj ud af Døren, ind i det bælgmørke Kabinet og på Hovedet op i den
							store, sorte Lænestol - bort, bort fra Moders forundrede,
							bebrejdende Blik - å! hør, hør! Jorden faldt over Broders
							Kiste - Broder var død, og han havde leget Guldfux -
							- -- - - - -Tue kunde ikke glemme, hvorledes han havde handlet. Hvad maatte Broder
							vel tænke om ham, at han var så troløs og ikke elskede ham mere? Broder,
							som altid havde været så kærlig imod ham, altid leget med ham og givet
							ham søde Godter af raslende, blå Papirsposer, Broder, som kælede for ham
							og sagde: «Liden Tue - liden Tue -», - men
							så snart han var død, glemte Tue ham, og den Dag, de begravede ham,
							sprang og dansede han med Guldfuxen. Alf måtte være meget vred over, at
							han sådan kunde glemme ham, og over, at han kunde blive ved at bo hos
							Fader, Moder og Søster, spise med dem og  gå lange Ture med dem, mens han var lukket helt
							ude fra dem alle sammen,Derfor kunde Tue også pludselig blive angst for Broder, for at han var
							kommet tilbage og vilde tage Hævn, for at han lå skjult et eller andet
							Sted og lurede.Det hændte især om Aftenerne, når han lå og skulde sove. Moder havde
							stoppet ned om ham og kysset ham til God Nat - det var ellers
							så sjælden, Moder kyssede ham - nu sad hun dér inde i Stuen
							hos Fader og Regitze, og der var ganske stille i Huset. Han hørte det
							gamle Bornholmerur dikke inde fra Spisestuen, og Blæsten ude fra
							Fjorden, der strøg så sørgeligt hen over Taget.Da foer han pludselig op, og med Et stod de Aftener for ham, da også Alf
							sov herinde, da han krøb op i sin lille Seng, som stod ved Siden af
							Tues, og Moder puslede ned om dem bægge, og han råbte God Nat med sin
							klare Stemme og nikkede med sit lyse Hoved. Men nu var hans Seng flyttet
							paa Loftet, og nu måtte han nøjes med den trange, sorte Hule dér ude på
							den kolde Kirkegård, hvor han måtte ligge og fryse og ryste.Bevægede Spejlomhænget sig ikke? var det ikke Broder, som så frem med
							truende Øjne?«Alf, Alf,» hviskede Tue angst og bønligt.Men så smilte den venlige Lysstribe inde fra Kabinettet hen over hans
							Sengetæppe, og nu talte de derinde. Anes tunge Skridt gik hen over
							Loftet. Med et lettet Suk gled han tilbage i Puderne og sov ind.- - - - - -
							- - - - - -
							- - - - -Tue sad en Aften og legede Sibirien. Han havde stillet to af de brune
							Stole op til Hest og lagt to andre med Benene mod hinanden til Kane,
							selv sad han derinde, svøbt i lodne Tæpper for den bidende Kuldes Skyld
							og styrede det flyvende Forspand. Hen ad Gulvet  havde han strøet en hel Række Puder, det var
							Ulvene, som forfulgte ham. Han kunde høre paa deres hungrige Hyl, hvor
							de halede ind paa ham, og skottede ængsteligt tilbage.Uden for Vinduerne strøg Vinden hen, det begyndte at mørkne i Stuen.Men de sorte Heste fløj, Stammerne hvirvlede forbi, og Sneen stod efter
							ham som et skummende Kølvand. Kom en af Ulvene altfor nær, dansende op
							over Kanemederne, hev han den skyndsomt et Bind af Dickens i Gabet, men
							han havde snart opbrugt hele sit Forraad, og der var intet Herberge at
							ty ind i - hvor skulde han dog hen?Det var ogsaa Regitzes Skyld, hun vilde ikke komme og lege Herberge, det
							gjorde hun dog altid før, da Alf levede -- Ja, da Alf levede - Hestene stod stille, og Ulvene
							holdt op at løbe, Tue var faldet i Tanker. Han sad og stirrede ud imod
							de graa, urolige Skyer.Hvor mange Gange havde de ikke leget Sibirien, han og Alf og Regitze
							- Alf kørte Kanen og holdt de brogede Tømmer i Haanden, mens
							han med sagte, sløret Stemme fortalte om de uendelige Skoves hvide
							Vinterstilhed, hvori kun Ulvenes Glammen skingrede, og Hestenes Prusten
							lød. Tue hørte efter og holdt Ulvene borte, huggede dem i Hovedet med
							Moders Alen og kastede dem Røger i Gabet, og kneb det endelig for
							haardt, tyede de ind til Regitze; hun boede i en ensom Bjælkehytte, som
							laa begravet under de tunge Fyrrer; dér glødede Ovnen rødt, og dér rakte
							hun dem Te og Brød at styrke sig på, til de atter skulde ud at flygte og
							kæmpe med Ulvene.Men nu i Aften, da han kom og bad Regitze lege med sig, vilde hun slet
							ikke. Hun lå på Knæ på en Stol inde i Kabinettet og så ud i Alleen. Og
							da han halede i hendes Skørter og tiggede: «Jo, Regitze, jo,» vendte hun
							sig hæftigt om imod ham og udbrød:  «Kan du da ikke forstå, jeg ikke har Lyst til at lege?» Og så var hun
							gået ud at spadsere.Derfor var det nu, Legen slet ikke vilde gå. Men Regitze havde alligevel
							Ret, ti hvor kunde de lege, når Alf var død og ikke mere kunde være med?
							Hun havde ikke glemt ham, hun var anderledes god og trofast end Tue, der
							bare lod som ingen Ting og havde bemægtiget sig al det fælles Legetøj
							- - det var grueligt, at han kunde gøre det, og
							grueligt, at han blev ved med at le, siden Alf var død - han
							måtte se at vænne sig af med det - ingen af de andre lo
							- -Tue støttede sit store, langhårede Hoved i sin tynde, lille Hånd og så
							drømmende hen for sig - kunde han huske Broder? Jo -
							han huskede to violblaa, tankefulde Øjne og et sølvlyst Hår -
							og Aftener dér henne ved Bordet, under Lampen, når Alf viste ham
							Billeder i den store Billedbibel, han holdt så meget af -
							- og han huskede en Hede - sådan en stor, rød Hede,
							dér lå Alf på Ryggen i Lyngen med Armene under Nakken og sang op mod
							Himlen, og højt, højt oppe svarede en Lærke, sang og sang, mens den stod
							ganske stille i det høje Blå.Så rullede Hjul, og de brune Heste travede, de var ude at køre med Fader.
							Store Skyer fløj hen over Himlen, og deres Skygger vexlede ude over
							Landet, men når Alf så dem komme jagende med Solskinnet flygtende foran,
							klyngede han sig ind til Moder og skreg: «Jag dem bort! jag dem bort!
							Se, hvor de kommer - de vil gribe mig!» Men når så Solen atter
							brød frem, og alt igen blev lyst og tindrende, smilte Alf og tørrede
							Tårerne af Øjnene. Å ja - de store, sorte Skygger, hvor havde
							Alf været bange for dem - -Det bankede, skarpt i Stilheden.Tue foer op og løftede Pisken - var det Alf, der kom?«Kom ind!» skreg han.Døren gik op, og en kold Luftstrøm trak gennem Stuen. Henne i Mørket så
							han to Skikkelser, en stor og en lille.«Hvem er det?»«Å, det er bare mig, Lene, og så Augustinus, som vilde spør'e, om Fruen
							er hjemme?»«Jo-o,» Tue åndede lettet op, «Mo'r! Mo'r! Lene er her!» kaldte
							han og knaldede med Pisken. Lene havde været Alfs Amme.Det gik inde i Kabinettet, og Moder så ind.«God Aften, Lene,» Moder kom frem i Stuen, «vær så god at sidde ned.»«Ja, jeg siger Tak,» knevrede Lene op med sin stygge, hæse Stemme, hun
							var en lang, mager Kone med pjusket Hår og et tykt, brunt Sjal, «men vi
							er ellers bare kommen for at sige Fruen Tak for det Tøj, som vi fik
							efter Alf.»Moder nikkede, men svarede ikke.«Ja, jeg synes da, at Fruen ligegodt skulde se, hvor det klæder min
							Augustinus - som var det syet
							 til ham, men han var jo også jævngammel med Alf.»Tue rykkede sig hastigt tilbage, Lene havde trukket Augustinus hen til
							Vinduet og drejet ham om mod Lyset.«Ja, er det nu ikke storagtig,» larmede hun, «som det sidder, som var det
							Alf selv!»Tue stirrede med opspilede Øjne, dér stod Augustinus, mager og knoklet,
							og så tilfreds grinende ned ad sig selv, og han havde Alfs Klæder på
							- - lille, døde Broders Klæder -
							- Tue famlede om Pisken.«Ja, det var en sand Guds Lykke, vi fik de Klæder lige nu til Vintertid,»
							sagde Lene og svøbte sig velbehagelig i sit Sjal, «men gaa nu hen og sig
							Fruen Tak,» hun puffede til Drengen, og han stavrede over Gulvet hen til
							Moder og rakte sin benede Hånd ud:  «Tak for Alfs Klæder.»«Det er godt, min Dreng,» hviskede Moder, hun vendte Hovedet bort, men
							Tue så i hendes Øjne det samme skælvende Udtryk som hin Aften, han
							legede Guldfux, og som et Lyn var han ude af Kanen og over Augustinus,
							Piskesnærten suste ham om Ørene og smældede ham lige i Ansigtet.«Sådan - sådan - dér! dér! - sådan!»Han holdt forpustet inde, et Øjeblik var der ganske stille i den mørke
							Stue, så satte Augustinus i et hvinende Hyl, gurglede op og styrtede sig
							ind i sin Moders Arme.«Men Guij da!» hviskede Lene rent forstenet.Tue smed Pisken fra sig og løb ind i Kabinettet, lige op i den store
							Lænestol, rystende af Raseri og Gråd.Han hørte forvirrede Stemmer derinde, Augustinus tudede.«Hold din Mund!» snærrede Lene.Så sagde Moder: «Se her Lene, tag hellere de to Kroner med det samme, det
							er ikke værd, De går over til min Mand med Augustinus - han
							holder ikke af at forstyrres paa Kontoret.»Lene takkede, og så blev der stille.«Tue, hvad var det dog, du gjorde?» Moder stod bøjet over ham. Han så op
							med glinsende Øjne: «Er de gået?»«Ja, de er.»Han krøb ind til hende. «Mo'r, Mo'r, nu véd jeg det,» hviskede han
							hemmelighedsfuldt, »det er Augustinus, som har slået Alf ihjel.»«Men Tue dog! Hvad er det, du siger?»«Jo han har, og han har taget Alfs Klæder - hvor er Alf ellers
							blevet af?»«Det véd du jo godt, du så jo selv, at han blev begravet.»  «Ja,» Tue foer sammen - uh,
							dér haglede Jorden igen.«Og Alf lå jo længe syg, inden han døde; hvor kunde du så finde på at slå
							Augustinus?»Tue knyttede Hænderne: «Jo, jo!» stødte han frem, «for han har taget Alfs
							Klæder og går med.»«Han har ikke taget dem
							 , Tue, jeg har selv givet ham dem - alle Alfs
							Klæder har jeg givet ham.»Tue stirrede på Moder.«Og det var fordi hverken Fa'r eller jeg kunde tåle at se de Klæder mere,
							og fordi Lene er en fattig Kone med mange Børn.»Moder så prøvende på ham, han grundede lidt, så hviskede han:«Mo'r, jeg vil ikke have den Bluse, du købte i Går.»«Hvorfor ikke?««Nej,» det bævede om hans Mund, «for Alf er død og får ingen, og så skal
							jeg heller ingen have. Og jeg har også lovet Alf, at jeg aldrig mere vil
							lege med hans Legetøj og heller ikke smile.»«Men, Tue, hvad siger du nu!»«Jo, for, Mo'r, jeg havde glemt ham den Gang, du så på mig, da jeg legede
							Guldfux.»Moder blev lidt bleg, hun strøg ham hen over Håret.«Ja, den Gang,» hviskede hun, «men da var Alf jo lige
							 død; nu kan det ikke nytte, vi græder over ham mere.»«Jamen, Mo'r, du græder jo selv.»«Ja, men nu må vi se at glemme ham.»»Nej, Mo'r, det
							 må vi ikke, for så - - -»«Hvad så?»«Så er Alf først rigtig
							 død.»«Tue, ti nu stille, så skal du høre et Eventyr.»«Ja, et Eventyr, Mo'r», han så taknemlig op på hende og satte sig
							forventningsfuld til Rette.Moder rejste sig og gik hen til Reolen, dér tog  hun en stor Bog frem og nu halvt læste og halvt
							fortalte hun om en Ridder, der hed Åge, og en Pige, der hed Else, om
							Ridderen, som døde, og Pigen, som græd over ham. Og Ridderen hørte i
							Jorden, at hun græd, og kom tilbage til hende og sagde: «Else, du må
							ikke græde mere, ti hver Gang, du græder, fyldes min Kiste med Blod, men
							hver Gang, du danser og ler, bliver den fuld af røde Roser.» Men Pigen
							tog en Guldkam op og redte hans lange, gule Hår, og for hver Gang, hun
							redte, græd hun, ihvad han så sagde, og da Hanerne galede, og han måtte
							tilbage til Graven, fulgte hun med ham gennem den sorte Skov lige til
							Kirkegården. Men der fik han hende til at se op mod Morgensolen, og
							imens gemte han sig i Graven.Ved det klare Lysskær fra Ovnen viste Moder ham det Hele i Frölichs store
							Billedbog, hvor det var livagtigt fremstillet: på det første Blad græd
							Else, på det andet vilde hun hjælpe Åge at bære Kisten, men på det
							sidste vendte hun sig fra ham og så op mod Solskinnet, mens han alene
							gik i sin Grav. Det var alt sammen meget skønt.«Holdt Else så op at græde?» spurgte han.Moder så stift på ham: «Nej, hun gjorde ikke, men derfor døde hun også.»Tue gøs: «Døde -»«Ja, og kom ned i Jorden til ham, for Else må glemme Åge, hvis hun skal
							leve.» Der blev en Pavse, Tue sad med Hovedet ind til Moders Bryst og så
							hen på Kakkelovnsilden, hvis røde Skær glødede over Tæppets Blomsterbed.
							Han tænkte på den stakkels Åge og Else - Else var alligevel
							god, så trofast hun var - hun vilde hjælpe Åge at bære Kisten,
							men derfor - uh nej - Else må glemme Åge -Døren gik ovre i den store Stue.«Fa'r!» råbte Tue.«Ja, nu kommer Fa'r,» Moder rejste sig hurtigt.Tue løb hen til Døren og greb efter Håndtaget, men i det samme gik Døren
							op, så han nær var blevet revet omkuld.«Fa'r! Fa'r!» jublede han og hoppede omkring ham. Fader løftede ham op i
							Armene, kvistende ham op og ned, så Tue skreg af Angst og Fryd.«Er du nu færdig for i Dag?» spurgte Moder, hun stod og satte Bogen op i
							Reolen.«Ja, det er jeg, Elisabeth; nu skal vi vel snart spise?»«Ja, så snart Regitze kommer.»Det ringede.«Der er hun!» råbte Tue.«Så går vi ud og lukker hende ind,» sagde Fader. De kom ud i Entreen og
							fik Døren lukket op, og dér stod Regitze, hendes lange Lokker fløj i
							Blæsten.«God Aften, Fa'r, God Aften, Tue,» smilte hun, nu var hendes Stemme atter
							mild og munter.«God Aften, min Pige,» sagde Fader og lukkede Døren, han skød Hængekæden
							for, og Søster fik Kåben af. Hun frøs, for det var saa koldt, og Regitze
							kunde dårligt tåle Kulde. Tue sad på Faders Arm og tav. Da Døren blev
							åbnet, havde han set den våde Vej dér ude i Mørket og bagved Engene,
							hvor Blæsten tudede. Og da Fader lukkede og låste, syntes han, der var
							en, som blev lukket ude. Men da han så kom ind i Spisestuen, hvor Lampen
							hang og skinnede, og han blev anbragt i sin Kurvestol, mens de andre
							satte sig rundt om det dækkede Bord, glemte han rent det mørke Syn og
							slubrede fornøjet Teen i sig.- - - - - -
							- - - - - -
							- - - - -Dagen gik så stille og lykkelig for Tue.Han vågnede om Morgenen, når Søster Regitze kom ind for at sige Farvel,
							inden hun gik på Skole. Hun bøjede sig ned over ham, så hendes tunge,
							røde Hårfletning kildrede ham på Kinden.«Farvel, lille Tue,» smilte hun.«Farvel, søde Regitze,» hviskede han og så bekymret på hende, han havde
							så ondt af Søster, der skulde ud i det mørke, kolde Vejr og hen på den
							fremmede Skole. Han var dog lykkelig, at han kunde blive hjemme! Men det
							uretfærdige i, at ikke også Regitze kunde det, forstyrrede ham en Del af
							Lykken.Men hvor var ellers de Formiddage smukke, når han sad sammen med Moder
							ved det brede Vindue i den store, lyse Stue! Moder kniplede på sin røde
							Pude, mens han legede med hendes mange Knapper og Kniplenålene med de
							brogede Glashoveder. De sorte Knapper var Morianer, og de hvide var
							Farianer. Strikkebaljen var deres Hus, som lå ganske ene på Sybordets
							store Slette. Men Naalene var deres Fjender og vilde stikke dem med
							deres skarpe Odde, dog sejrede Knapperne altid til sidst.Moders Kniplepinde raslede, og Ilden brændte bag Kakkelovnens Marieglas.
							Inde fra Spisestuen lød Kanariefuglen «Pjusk»'s fornøjelige Kvidren om
							Kap med Spurvenes Skrigen og Larmen der ude i Vedbenden. Stundom kom en
							Bondevogn rumlende forbi ude i Alleen, med store, tykke Heste og Mænd og
							Koner, som blev rent borte i Kapper og Sjaler. Tue kiggede efter dem og
							tænkte på, hvor de mon skulde hen i det store, rimpudrede Land under den
							vinterblå Himmel.Moder og Tue talte ikke meget sammen - Moder talte i det Hele
							så lidt - men det behøvedes heller ikke, hun forstod alligevel
							alt, hvad han legede.Det kunde dog også være rart at lege ovre i Faders Kontorer, især da den
							Tid kom, da Sybordet pludselig fyldtes af stive, kedelige Bøger med
							sorte Bogstaver, som skulde tydes og læres. Men derovre maatte man være
							uhyre stille. Fader skrev og skrev, tavs og alvorlig, ved det store
							Bord, som lå helt fuldt af tunge Protokoller og Dynger af Papir; langs
							Væggene stod  Reolerne med de
							strænge Folianter eller hang store, uforståelige Landkort med en Vrimmel
							af Streger og Prikker. Dog kunde man stundom liste Stokken forneden ud
							af dens Hylster og eksercere med; det gule Pengeskab med dets Jærnlåse
							var da Borgen, der skulde stormes.Alligevel var der bedre Spillerum inde i det andet Kontor. Dér sad en
							gammel, grå Mand og skrev, han var så gnaven og så så støvet ud. Hver
							Gang Tue kom ind, skelede han hen til ham bag de runde Brilleglas, men
							sagde aldrig et Muk. Ikke desto mindre havde de en Hemmelighed sammen,
							Tue havde nemlig ofte set, at den grå Mand havde liggende tykke Bøger
							nede i Bordskuffen, og at han læste i dem i Steden for at skrive, men
							altid huggede Skuffen i, når Fader kom ind, og lod, som havde han
							skrevet hele Tiden. Tue forstod meget godt, at Fader ikke måtte vide
							noget om de tykke Bøger, der for Resten var så plettede og forrevne, at
							det ikke var til at forstå, at den grå Mand vilde røre ved dem, men han
							sagde ingenting, ti Manden var alligevel rar, han lod ham tage så mange
							Ark af det gule Papir, som Fader aldrig vilde have givet ham.Så sad de da dér over for hinanden ved det lange Bord, den ene læste sine
							Romaner, den anden tegnede barbariske Tyrkers Kamp mod hvide Mænd, mens
							Solen skinnede over dem, og Formiddagen stille gled hen. Blev man
							endelig træt af at tegne, kunde man krybe op i Vindueskarmen, som den
							grå Mand næsten helt havde opskåret med sin Lommekniv, og se ned i
							Haven, hvor Katten kom listende langs Plankeværket, i Skjul af
							Hyldehegnet, og vilde hen til Spurvene, men aldrig kunde nå dem, for
							hver Gang den var lige ved dem, svirrede de op i den lyse Luft
							- og så kunde Mons stå og glo med løftet Pote! Ude på Fjorden
							gled de store, solbelyste Skibe hen, de skulde langt bort til Lande,
							hvor der var  evig Sommer. Det
							sagde Søster Regitze og sukkede så tungt, for hun længtes så meget
							derned. Tue forstod det ikke ret, her var jo dog så godt.Som der var stille ovre hos Moder, var der stille i Kontorerne og i det
							hele store Hus. Men stundom kunde høj Latter og larmende Fodtrin bryde
							Stilheden; det var, når Faders Assistenter kom. Med et Bulder fløj Døren
							op, og dér stod de midt i Stuen og så sig om. Alle var de unge Mænd, og
							alle lignede de hverandre - høje og ranke, med blå Øjne og
							struttende, gult Skæg. De bar grøngrå Vamse med Spændetamp, Jægerhatte
							med Fuglefjer og lange, blanke Støvler. Og som de kunde råbe og le! den
							gamle Skriver blev endnu mere grå, når de kom, og skelede endnu mere
							gnavent, mens han gemte sine Bøger bort. Men Tue var glad over dem; der
							blæste som en frisk Vind med dem ind i Kontoret. Og skønt de altid
							snappede ham bort fra hans Stol og kastede ham op og ned i deres Arme,
							hvad der jo var meget dristigt, lo han dog selv med, ti i deres
							spillende Øjne vexlede det, akkurat som Skyer, der skifter, og fra deres
							Klæder og Skæg åndede den friskeste Blæst. Og lo de, var det, som når
							Landevejspoplernes Blade knitrer.Men kom så Fader ind, blev de strax alvorlige og aflagde Beretninger om
							lange Ture, de havde været på, og nævnte Landsbyer og Gårde, som Tue
							vidste, lå på den brune Hede. Han lyttede opmærksomt efter og smilte
							glad over alle de stærke, landlige Navne, de nævnede. Og hvor morsomt
							var det ikke, at skønt Fader var en gammel Mand med snehvidt Hår og
							Skæg, havde han dog de samme Skyer dragende i sine grønlige Øjne og den
							samme friske Blæst strømmende i sin Latter og Tale.Gik så de unge Assistenter, blev der dobbelt stille og ensomt i de
							sollyse Kontorer, indtil Moder kaldte dem over at spise til Middag.- - - - -Om Eftermiddagen gik Moder og Søster gærne ud at spadsere med Tue,
							stundom op i Byen for at købe ind i de skumle Butikker, men oftest ud på
							Landet, og det holdt han meget mere af.Der var så mange Ture at gå - ad Stierne ud langs Fjorden, hvor
							store, gule Sivskove stod og hviskede om Hav-Farter og Eventyr til Søs,
							eller ad Landevejene, der nede fra Byen i langsomme Snoninger bar op
							over Bankerne og løb hen langs Højdeskovenes Bryn og videre ud over de
							flade Marker. Heroppe var så frit til alle Sider, så ensomt og friskt.
							Blæsten summede og sang om Ørene, og Tue travede travlt mellem Moder og
							Søster, mens hans Hjærte bankede af Glæde. Til sidst kom de gærne til en
							eller anden sammentømret Bænk, som stod højt og ene, og hvor fra de
							kunde se ned over Markerne, Skovene og Hegnene til Byen dybest nede ved
							Fjorden, med de røde Tage og det ranke Kirkespir. Og ovre bag Byen stod
							atter Banker, hvor andre Poppellandeveje krøb op over nøgne Marker, som
							Kålorme, forbi hvide Gårde og ind i Smålunde. Bagerst steg høje
							Skovtinder mod Himlen. Men bag ved Byen lå der flade Enge mellem tvende
							blånende Højderækker og glimtede med en Å.Gik de rigtig langt kunde de komme ud til en Bænk, som de selv havde
							lavet, og som stod på en stejl Skrænt lige over Fjorden. Derfra så de ud
							til Havets Sølvstribe langt borte bag svømmende Øer og Næs.Kun meget sjælden mødte de et Menneske på disse Ture gennem det ensomme
							Land - en langstøvlet Skovhugger eller en vadmelsblå Bonde,
							som skulde ned til Købstaden.Én mødte de dog altid: en høj, mager Mand med skægløst, gult Ansigt og
							sorte Øjne, der stirrede så 
							vildt. Han gik med ilende Skridt, næsten som han løb, skottede hurtigt
							hen til dem og hastede videre.Regitze blev altid bange, når de så ham komme langt borte i den flagrende
							Kappe, men Moder sagde: «Hvorfor er du bange for den Stakkel, han gør
							såmænd ingenting.» «Jeg er egentlig heller ikke bange,» svarede Regitze
							hæftigt, «men hvorfor skal vi altid møde ham - det er så
							sørgeligt og stygt at se ham». Tue syntes, det var slemt sagt af
							Regitze, han havde så ondt af den magre Mand, der så på dem med sine
							urolige Øjne, som vilde han gærne have gået iblandt dem. Moder sagde
							nok: «Nej, han vil helst være helt alene,» men det kunde Tue umuligt
							tro, ti hvor kunde man leve, når man ikke havde Moder og Søster og Fader
							derhjemme. Og han vidste, at Manden havde haft både Kone og Børn, men at
							de var indebrændte, da der gik Ild i hans Gård.Der strøg et Pust af Uhygge og Smærte ind over deres lille Selskab, når
							han løb forbi. Moder blev endnu mere tavs end ellers, Søster fortrak sit
							blege Ansigt og blinkede med Øjnene, og Tue turde ingenting sige, han
							vidste, at nu tænkte de på Alf, og han skammede sig så dybt over sig
							selv og sin Troløshed, at han ængstligt begyndte at skotte tilbage
							- især når de gik ned igennem en af de dybe, trange Skovdale,
							om ikke den, der en Gang havde gået iblandt dem, listede sig bagefter og
							søgte at komme med på ny.Men nåede de så atter ud på Landevejen og så Byen dernede, var det alt
							sammen glemt igen, og de begyndte at snakke sammen. Moder havde jo også
							sagt: Else må
							 glemme Åge, hvis hun skal leve - hun havde
							sagt: Alfs Kiste blev fyldt med Blod, når han græd, men var han glad,
							blev den fuld af røde Roser. Derfor vilde han ikke mere være bange for
							Broder. Broder var slet ikke vred på ham. Tue blev så vel til Mode
							mellem Moder og Søster.Her længere nede mod Byen mødte de flere Mennesker,  navnlig to. Den ene var Borgemesteren og den
							anden Mester Linné.Borgemesteren var en lille, gammel Herre med Guldtresse om Kasketten og
							Pels. Han vilde altid bytte sin Elfenbensstok med Tues Kæp, men gjorde
							det alligevel aldrig. Han havde Briller over de klare Øjne og hvidt
							Silketørklæde om Halsen og bad altid «den ærede Frue» hilse «Hr.
							Kammerråden». Det skulde være Fader, men det måtte være noget naragtigt
							noget, for Fader lo altid af det, når de fortalte det hjemme. Den samme
							gamle Herre (han havde tykke, gule Skindhansker på) nævnte ofte Ordet:
							«Hans Majestæt» - og løftede så på Tressehuen, mens hans lille
							Ansigt med de hvide Bakkenbarter blev stift og alvorligt.«Hvem er «hans Majestæt»?» spurgte Tue.«Det er Kongen,» svarede Begitze.«Aa -» sukkede Tue.Den lille Herre holdt grumme meget af at snakke; selv når det var dårligt
							Vejr, kunde han opholde dem længe, men stod da idelig og trippede i sine
							blanke Galosjer «for at holde Fødderne varme», men aldrig så snart fik
							han Øje på Mester Linné nede på Vejen, før han med en skarp Rømmen tog
							Afsked.Et Øjeblik efter stod Mester Linné hos dem med Havelocken flyvende om
							sig, i de stortærnede Benklæder og med Bulehatten trykket flad på det
							grånede, buskede Hår.«P-uh - Statsslave - forgyldt Abekat!»
							blæste han
							 efter den lille Herre, der fjærnede sig i stift Småtrav,
							«nå, undskyld, Frue, men Synet af den Slags Fyre som Hr. Borgemesteren
							får mit gamle Studenter- og Badikalerblod til at syde.»Moder smilte: «Ja, Borgemesteren lader just heller ikke til at ynde
							Dem».»Mester Linné slog ud med Hånden: «Frue, han havde udryddet mig for
							længst, om han formåede, taget 
							mine sidste, få Elever fra mig, ladet mig sulte ihjel, sendt mig på
							Galejerne, hængt mig - puh!»Ustandseligt snakkende fulgte han dem ned til Byen, Tue skottede til ham
							med en Blanding af Nysgerrighed og Ængstelse, ti Mester Linné var Lærer,
							og Tue vidste, at han en Gang med Tiden skulde i Skole hos ham. Mester
							Linné forlod dem da heller aldrig, når de var nået ned til Hjemmet og
							stod ude i Alleen for at sige Farvel, uden han slog en Klo i hans Krave:»Men Gud - den Dreng - skal han ikke snart i Skole
							- i min
							 Skole?»«Nej, endnu ikke,» sagde Moder.Mester Linné stirrede lidt på hende med sine skarpe, grå Øjne:«Frue, De har Ret - jeg er Skolemester - af Herrens
							Vrede og min egen Ulykke, og jeg er en fattig Lus, som trænger til de
							otte Kroner, men jeg siger Dem, siger højlydt: Skole -
							Fordummelse - Slaveri - Idioti -
							Statsanstalt - må jeg bede Dem hilse Inspektøren?»Og efter et mægtigt Sving med Hatten, vendte han Ryg og ilte gennem
							Alleen op mod Byen. Tue kunde godt se, han var meget naragtig, men talte
							de om ham siden, udbrød Søster altid med sin hæftige Stemme og brændende
							Kinder:«Ja - men hvad kunde
							 han ikke være blevet til, hvis ikke «Herrens Vrede og
							hans egen Ulykke» havde puttet ham ned her i Provinsen.»«Ja - og hvis der ikke havde været Klukflasker og Fruentimmer
							til,» brummede Fader og tændte sin Pibe.- - - - -Sådanne Ture gik de alle Årets Tider: om Vinteren, når Stierne var
							forsvundne under Sne, og Markerne lå hvide og skreg under deres Fødder,
							om Sommeren, når Kornet bølgede tungt og gult, så  langt de kunde se, og Axene snappede efter Tues
							Ben med lange, spidse Næb, mens Lærkerne kvidrede og trilrede oppe under
							den blå Himmel, om Efteråret, når de vadede i vissent Løv i de brogede
							Skove, og Luften var tynd og kold, og om Våren, når alt begyndte at
							grønnes og spire.II.Det var ved at blive Sommer. Kastanierne ude i Alleen begyndte at få
							Blade, store, grønne Blade, der lignede åbne Hænder, som vinkede ad Tue.
							Flere og flere fik de, til Kronen var hel tæt og rund, så Fuglene kunde
							komme og bygge i den. Og da tændtes der så mange hvide Lys inde mellem
							de vinkende, grønne Hænder. Engene derovre bag Vejen blev også grønne,
							og man kunde se langt op ad Åen, som var helt blå og gjorde så mange
							morsomme Bugter ud gennem Sletten. Langt derude lå en lillebitte,
							snehvid Kirke på en Høj, og allerlængst borte kom dragende Banker og
							Skove og lukkede Dalen, og dér blev også Åen borte.Men når det blev Aften, og Kirken derude begyndte at ringe -
							Tue kunde høre dens fjærne Klokker, når han åbnede Vinduet, og Vejret
							var stille - da blev Solen så glødende rød som en Kugle af Ild
							og så tung, at den sank dybere og dybere ned mod Engene, og Tue stirrede
							så længe på dens højrøde Gløden, at der dansede sorte Pletter alle
							Vegne. Men helt ude under Skoven luede det, som brændte der en Række
							gyldne Flammer. Tue havde længe troet, at det var Paradiset, som lå der
							ude i det grønne Græs, men nu vidste han nok, at det var bare Ruderne på
							Kølholt Gård, der skinnede i Solen.Og Skoven tog Solen og gemte den bort, men Himlen vedblev at være så rød
							og grøn, og over Engene begyndte der at dampe hvide Tåger, der rullede
							sig sammen og hævede sig op og dansede bort over Åen.Alt var blikstille, dugget og svalt. Kun langt, langt ude lød et enligt
							Brøl fra en Ko. Himlen blev så blå, højt oppe var den helt mørk, men
							lysere længere nede, og over Skoven brændte der endnu en Stribe Ild. Men
							til Gengæld fyldtes det høje Mørke af Stjærner.«Mo'r, se de mange Stjærner.»«Ja, se hvor de lyser, Tue.»«Lyser de for Fa'r, når han kører hjem.»«Ja, de gør.»«De venlige Stjærner.»Kastanierne udenfor begyndte at forsvinde, deres Kroner blev så runde og
							tykke, Engene kunde Tue slet ikke mere se, men Stjæraerne skinnede, så
							høje, så glimrende klare.Pludselig lød et dybt Bulder i Stilheden.«Mo'r, Mo'r, nu kommer Fa'r.»«Ja, nu kører de over Broen.»Så rullede det op gennem Alleen, nærmere og nærmere, nu kunde man høre
							Hestene løbe, og så kom Vognen kørende op mellem Stammerne og holdt
							foran Jærntrappen, hvor Moder og Tue stod. Tue så Faders hvide Skæg i
							Mørket; Begitze hoppede af Vognen og løb op til dem.«God Aften!» lo hun og rystede sine viltre Lokker. Og ude fra Vognen
							råbte Fader:«God Aften, lille Børn!»«God Aften!» sang Tue og dansede på Trappen. Hestene prustede og skrabede
							i Vejen, og Ane kom ud for at hente Tøjet og Faders Kasser ind.- - - - -Tue lå i sin hvide Seng, Vinduet stod åbent bag  de klare Gardiner, de hang ganske stille, der
							var ikke en Vind, som rørte sig.Moder sad på Sengekanten, Tue skulde bede sin Aftenbøn. Og ganske sagte
							nynnede han:«Jeg véd en yndig Have,hvor Roser står i Flor,den skabte Gud til Gavefor alle Børn på Jord.Hvert Barn med Tanker fromme,med ren og kærlig Sjælmå ind i Haven kommeog plukke Roser selv.Nu lukker jeg mit Øjeog putter ned min Kind.Gud Fader i det Højeluk mig i Haven ind!»Men den Have, vidste han, hed Eden, og det var Haven dernede og Huset
							her.Og han sov ind, mens det ude i Engene pylrede og peb som af flyvende
							Fugle, og Sommernattens varme, duftende Ånde svævede ind over hans Leje
							og fyldte hans Søvn med søde Drømme.- - - - - -
							- - - - - -
							- - - - -Det var en tidlig Morgen i September, Klokken var endnu ikke sex, og
							Solen var lige stået op. Stor og gylden hang den ude i Tågerne over de
							rimhvide Enge, Åen randt blank og glat ind i Disen, Solguldet glimtede
							svagt i dens Spejl. Spurvene havde travlt i Vedbenden på Muren, de
							pudsede deres Fjer og surrede kvidrende ud og ind mellem Løvet. Men
							Allétræerne sov endnu, og det var så stille i den kolde Morgen, at man
							kunde høre en Trillebør køre helt Aftenbønnen af Leopold Budde. ovre på Vilstrupvejen, Mandens
							Træsko klaprede bagefter.Tue stod ude på Trappen velindpakket og ventede på, at Jes skulde komme
							med Vognen oppe fra Byen. Han stampede med sine Pelsben og plirrede mod
							Solen, mens han smilte af Fornøjelse. Kulden rev i hans Næsebor og
							glødede på hans Kinder, som endnu var varme af Sengens Puder. Bare Jes
							dog snart kom -Inde i Huset kunde han høre travle Skridt, af og til lød Faders stærke
							Bas, og Kopper klirrede. Fader var ved at drikke Te, Tue havde allerede
							slugt sin, skønt den var så hed, at hans Gane endnu sved, men han kunde
							umuligt vente dér inde i Stuerne. Jes kunde jo komme hvert Øjeblik; men
							nu havde han allerede stået længe, længe og - hør, dundrede
							det ikke over Sønderbroen? nu kom Jes!«Fa'r! Fa'r!» i vild Flugt ind gennem Stuerne, hvor Gardinerne endnu var
							trukne for, og det var nattetyst og stille, «Fa'r! Fa'r! nu kommer Jes!»Fader sad inde i den lyse Spisestue, hvor Fjorden blånede bag Ruderne.«Hov, hov, tag den med Ro. Jes venter nok, til vi er færdig.»Han lo mod Tue med sine spillende, grågrønne Øjne under de buskede Bryn
							og satte Koppen fra sig.«Fa'r,» Tue klemte Hænderne sammen under Hagen.«Ja, så må vi vel se at få Tøjet på.»Tue var allerede igen ude på Trappen - oppe i Alleen kom
							Vognen, Hestene travede, og Hjulene rullede, Jes sad højt på Bukken med
							Pisk og Tømmer. Han svingede rundt og op for Døren, de brune skubbede
							sig baglæns, bed i deres Bidsler og stampede med Hovene, de var
							morgenfyrige og længtes ligeså meget efter Landet som Tue.«God Morgen, Jes! God Morgen, Jes!» jublede han og hoppede på Trappen.«Go' Måren,» mumlede Jes og skelede til ham, gnaven som sædvanlig.Men det brød Tue sig ikke om, han kendte ham jo og vidste, at det var
							ham, der skulde køre for ham. Uforknyt entrede han op i den store,
							nedslåede Kalesje, de blå Hynder var kolde og Måtten i Bunden af Vognen
							ligeså. Men nu viste Ane sig i Døren med sil røde Ansigt og det stride,
							grå Hår stikkende op af en Favnfuld lodne Tæpper, som hun læssede ind i
							Vognen.«O, Ane, Ane, jeg skal ud at køre med Fa'r!»«Ja, det skal du vel, men se nu til at pakke dig godt ind,» sagde Ane og
							sjokkede ind efter Faders Instrumenter.Tue så taknemlig efter hende, hun var alligevel rar, Ane, omend lidt
							kedelig. Men nu vilde han aldrig mere gøre Nar af hende, fordi hun
							kaldte det lille, brune Portræt inde over Faders Skrivebord «Forvalter
							Skot», skønt det virkelig var meget dumt, da Manden hed Walter Scott og
							slet ikke havde været Forvalter, men havde skrevet alle de tykke Bøger,
							som stod på Reolen.Men det var Tæpperne; Tue kørte forpustet og ivrig rundt i dem, krøb op
							på Bagsædet og tulrede dem om sig, så godt han kunde - sad så
							stille og ventede.Men nu kom Moder ud på Trappen, Moder i Morgenkjole og med den lille
							Blondekappe på det mørke, krusede Hår. Hun vilde se, om Tue var
							ordentlig indpakket og opdagede naturligvis, at han havde svøbt Tæpperne
							om Bryst og Mave, mens Benene dinglede frit.«Nå, er I færdig?» Fader stod oppe i Døren i sin vældige, grå Kavaj med
							opslået Krave og Hue på Hovedet, Han tændte sin Pibe og spurgte Jes, om
							Hestene nu også kunde strække ud i Dag, de skulde være i Vonge Kro til
							Licitation, når Klokken var ti.Jes lettede på Kasketten og brummede noget ud i Luften.«Nå Farvel, Elisabet, og pas så på Huset,» Fader tog Moder om Livet og
							kyssede hende på Panden.«Naar kommer I hjem igen?» spurgte Moder og glattede hans hvide Skæg.«Å, vel sådan elleve-tolv i Aften - og hils Regitze.»«Hils Regitze!» skreg Tue, «og Farvel.»Vognen gav sig, idet Fader steg op og tog Plads over for Tue. Han halede
							Tæpperne op om sig og så efter, om Ane havde lagt alle de hvid- og
							rødmalede Stænger ind under Agestolene, og de tunge Mahognikasser med de
							metalgule Instrumenter og Kortene i deres brune Læderfuteraler.«Jo vel - ja, så kan vi, Jes.»Jes vågnede pludselig op: «Hum - hum,» han trak i Tømmerne og
							smældede med Pisken, Hestene rykkede til, og Vognen begyndte at køre.
							Moder stod i Døren og vinkede, og Ane bagved.«Farvel, Farvel - og Fa'r passer nok godt på Tue.»Så rullede de hen langs Huset, som lå der bag Stammerne med sine
							nedrullede Gardiner og sin grønne Vedbend. Tues Øjne gled fra Rude til
							Rude, og dér, i det sidste, lettedes Gardinet til Siden, og Søsters
							Ansigt tittede frem, med det vilde, røde Hår om Ørene, de leende Øjne og
							blanke Tænder.«Regitze! Regitze!» Tue strakte Hænderne ud imod hende.«Farvel, min Pige!» råbte Fader og nikkede.Op gennem Alleen kørte de, men Tue var blevet lidt tavs, den
							Uretfærdighed, at han således kunde køre ud med Fader, mens Regitze
							måtte gå i den kedelige Skole, faldt tungt på hans Hjærte. Dog
							- da Vognen saa rumlede over den gamle, buede Bro,  og han så Åen glide dernede, og Engene
							ude i Solskinnet, slog Glæden atter op i lyse Luer.«Nå, Tue,» smilte Fader, «så skal vi altså være ene i Dag, tror du, vi
							kan komme ud af det?»«Fa'r, skal Licitationen vare længe?» Tue holdt ikke af Licitationer med
							deres langvarige Kedsomhed.«Nå-å, Klokken ét er vi færdig - i den Tid må du se
							at more dig med Jes,» Fader blinkede skælmsk op til Jes's gnavent
							krummede Ryg, «og bagefter kører vi til Tuxen på Skerrildgård og måler
							op. - Ja, først skal vi da spise til Middag i Kroen
							- hvad skal vi have dér?»«Kyllinger!» råbte Tue, «og Røræg.» Det var Nationalretterne på Turene.«Ja Tak skal du have - men tror du, Pungen kan holde til
							Traktement med Kyllinger?»«Å, Fa'r, det er jo bare Assistenten og mig, der skal ha' - du
							vil jo ikke spise andet end Flæskepandekager, det siger Assistenten
							- Fa'r, han sagde en Dag, da vi var ude i Jællinge, og jeg kom
							og spurgte, hvor du var, han stod ved Vejen og målte op med de andre, så
							sagde han: Gå du bare, til du kommer til et Sted, hvor det lugter godt
							af Flæskepandekage, dér er din Fa'r.»Fader lo overstadigt og tørrede sine Øjne: «Ha - ha, Tue, den
							Dag må vi ikke have trakteret med Kyllinger.»De var langsomt kørt op ad den stejle Søndergade og holdt nu på Torvet,
							hvor Rådhusets hvide Ur pegede på 6 oppe i det kinesiske Tårn.«Ska' vi ha' ham med?» spurgte Jes fra Bukken.«Ja vist skal vi ha' ham med,» smilte Fader.Jes drejede ned ad Residensgade, og Tue stirrede fuld af Ærefrygt på
							Huset dér, hvor Søsters Yndlingskonge, Kristiern den Anden, fik
							Opsigelsesbrevet i en Rævehanske. En lille Stentavle over Porten
							fortalte det med Blybogstaver.De kørte så højt, Fod for Fod, gennem det snævre Stræde, at de kunde se
							helt ned til den blå Havn, hvor Skibenes Master vævede et Næt mod den
							solbeskinnede Fjord.Over Kirketorvet kørte de, hvor Kirken lå og pegede mod Himlen med sit
							Spir. Tue så på den med et stille Smil, han syntes, at i Kirken var der
							altid Jul med blændende Lys og Salmesang og Grangrene og Orgelbrus. Men
							pludselig mindede den glimtende Vejrhane ham om hin urolige Efterårsdag,
							da de begravede Alf, og han blev tung om Hjærtet. Broder var også en
							Gang på Ture med Fader; nu havde Tue skubbet ham til Side og taget hans
							Plads, han mærkede Tårer i Øjnene og tav Men så holdt de foran
							Assistentens Hus. Det lå i en stille, solbelyst Gade ved den langsomt
							rindende Å, som her snoede sig ind gennem Byen. En buet Bro førte over
							til Huset med dets store Have og duggede Glasveranda, men ingen
							Mennesker viste sig.«Slå et Knald, Jes - han sover såmænd endnu.»«Ærr,» knurrede Jes, han løftede sig i Sædet og slog et Knald, så det
							genlød mellem de sovende Husrækker, Hestene skubbede forfærdet
							Bagkroppene ind i Vognen. Et Vindue klirrede derovre, og Assistenten
							stak sit tætklippede Hoved ud med de blinkende Lorgnetter og det snoede
							Overskæg.«God Morgen, Hr. Inspektør - undskyld, jeg kommer strax.»«God Morgen, Hr. Assistent,» hilste Fader tilbage.Atter holdt de og ventede, Røgen fra Faders Pibe snoede sig ud i Luften
							som et blåt Silkebånd, Solen skinnede i Husenes Vinduer -
							længere henne lå en høj, mørk Bygning med blændede Ruder, det var Byens
							Latinskole. Tue var endnu lidt beklemt, men et Par vingerappe Svaler
							kresede så muntert skrigende over Åens Spejl og ind mellem Breddens
							Ahorn, at han atter begyndte at smile. Han huskede på Historien  om Age og Else og skød Broders
							Ansigt til Siden. Når nu bare Assistenten vilde komme.Endelig var han der - med hastige Fjed over den lette, gyngende
							Bro, ung og rank i sin stramme Vams, Kappen havde han kastet over
							Skuldren, og Kortbunken holdt han i Hånden.«Dejligt Vejr,» sagde han, idet han steg op.«Ja vel,» nikkede Fader, og de kørte - ud gennem den lange
							Vestergade, hvor Skovene stod grønne over Hustagene; det sidste Bælte
							Brosten ramlede under Hjulene, og blødt og dæmpet rullede de hen ad
							Landevejen. Marker med Tømmerstabler og halvtrejste Huses røde Mure, et
							sammengledet Teglværk med en lille Søs glitrende og dirrende Vand kørte
							de forbi, dér lå Byens første Hus, Nr. 1, lavt og gammelt, med
							Købmandsvinduerne helt nede ved Jorden og lange Skilte langs Døren.
							Købmanden stod ude på Trappestenen i sin hvide Kittel.«God Morgen, god Morgen, Hr. Inspektør,» hilste han og skrabede ud, «og
							Lykke på Turen.»«Tak, Terkel Smit,» nikkede Fader.Nu var de på den bratte Urebanke, og Vejen steg mere og mere. Hestene
							prustede, og Hjulene knagede, Bjærgfyrrene groede tætte og grønne langs
							Grøfterne. Men pludselig så man ud over dem - og å, hvilket
							Syn! Tue stirrede med store Øjne, og Faders og Assistentens Samtale
							standsede.Højt og frit holdt de og skuede ned over det dejlige Land.Overgroet af Graner, Top ved Top, faldt Skrænterne brat ned mod de
							dybtliggende Enge, helt nede på Bunden gik en anden Landevej forbi en
							hvidlænget Gård, og derinde, i Krans om den tindrende Fjord lå Byens
							Mylder af Tage. Hist ovre steg atter de høje Banker, svulmende grønne af
							Skove eller tavlede af gule Agre, med Gårdes og Huses hvide Stænk,
							øverst oppe på Kammen løb den tredie Landevej  med bittesmå, kuplede Popler i lige Linie mod
							Himmelblået. Lange og skovklædte strakte Bankedragene sig ind langs de
							flade Enge med Åløbet. Og det begyndte at ryge dernede, i tætte Skyer
							fra Byens Skorstene og i ensomme Søjler ude fra Engene eller fra Gårdene
							oppe i Skovene. Røgen steg ret op i den klare Luft, Bål fra de tusinde
							Arner og Hjem.Et hvidt Sejl gled stille ud ad Fjorden mellem de grønne Øer og Næs.Blæsten jublede dem om Ørene her oppe i Højden, peb og fløjtede og
							raslede i de store Grangrene.«Ja,» sagde Fader, sagte og betaget, «det er godt at lede Dagen ind med.»Assistenten smilte uvilkårlig og så på Tue, de vidste bægge, hvad der nu
							vilde komme.«Dreng!» udbrød Fader med stærk Røst, «det er din Faders Værk, denne
							Landevej, den stolteste og skønneste i hele Danmark - og den
							vanskeligste at anlægge og bygge.»«Hr. Inspektør,» sagde Assistenten og lettede smilende på sin grønne Hat.Faders Øjne lyste, halvt af Skælmeri, halvt af alvorsfuld Stolthed.«Takker, Hr. Assistent.»Jes, der oppe fra Bukken havde holdt Øje med dem, satte atter Hestene i
							Gang. Og mens de knagede videre op mellem de stedse stigende Banker, som
							løftede deres Toppe over dem, grønne og stride af Nåletræer og med
							knejsende Gårde på Toppen, fortalte Fader om den Gang, da alt her lå i
							ét Vildnis og med Rette bar Navnet «Urskovene», da intet Menneske kunde
							færdes herinde, men kun Rævene i de kolde Vinternætter glammede ind mod
							Byen, mens Rovfuglene byggede deres uforstyrrede Reder og kresede over
							Engene, spejdende efter de græssende Fåreflokke. Og han fortalte om den
							Dag, da han stod på den højeste Tinde deroppe, efter en næsten daglang
								 Kamp gennem Skoven, og så
							ud over det grønne Rige, hvorigennem han skulde bryde Vej.«Og som jeg stod dér og så ud over dette Hav af Trætoppe, denne Verden,
							hvor Naturen i Århundreder havde levet ene og jomfruelig, syntes jeg,
							det var en Forbrydelse, jeg havde for. Det var, som hviskede Vinden
							Bebrejdelser mod mig, som skreg de kresende Ørne deres Anklage ned over
							mig, og som fik de utallige Blade Tunger og løftede en Klagehymne, en
							Sørgesang over Fredens og Lykkens Undergang. Men det måtte
							 jo være så, og jeg stod der da den Dag og mange Dage
							siden, og lidt efter lidt skilte Urskoven sig for mit Blik, så jeg kunde
							se, hvor Vejen skulde gå. Da Planen endelig var lagt, begyndte vi
							Arbejdet. To År var vi om det, en hel Hær af Arbejdere havde jeg under
							mig, og Dagen igennem genlød Stilheden af Øxehug og de styrtende
							Stammers Bragen. Om Natten kunde jeg ikke sove af Iver for Værket, men
							når jeg da gik om i de åbne Bælter, da kom atter hin Stemme fra
							Skovdybets Mørke: «Hvad er det, du gør?» truende, bebrejdende, klagende,
							og da standsede jeg og så op mod de lysende Stjærner og svor en dyr Ed
							på, at skulde Naturens Fred forstyrres, og travle Vogne rulle, hvor nu
							kun Fugle kvidrede, og Grene gyngede, da skulde hver Drejning af Vejen
							blive en Åbenbaring af Skønhed. Og jeg fik den dertil, jeg fik den
							dertil, man var jo ung den Gang. Å, det var svære Dage, men skønne,
							stolte Dage - -»Fader tav og så langt ud for sig. Tue stirrede henrykt på ham, mens den
							unge Assistent begyndte at gøre Spørgsmål om det og det. Fader hørte
							ikke, han mumlede:«Men da det første Træ faldt - nå,» han så smilende op, «hvad
							var det, Hr. Assistent?»Og de var inde i en vidtløftig, teknisk Samtale.Nu var de nået op over den sidste Ure Banke og  kørte ud mod det åbne Land, der bredte sig
							milevidt ud med gule Markflader, hvor Rimen tøede. Hvide Skyer drog højt
							hen over Himlen, og Blæsten gik som én Strøm gennem Poppelkronerne.
							Hestene slog med Hovederne og satte i Galop, Hovslagene klaprede, og
							Hjulene ilede, mens Vejen strømmede hen under dem - ud, ud til
							Friheden kørte de! Solen steg højere og højere, og Lærkernes evige
							Kvidren kogte over dem. Fremad, fremad gik det! Tue satte i at skrige i
							vilden Sky.- - - - - -
							- - - - - -
							- - - - -Det blev på ny Efterår med korte, sludfulde Dage og tidligt kommende
							Aftener. Kastanierne lod alle deres Blade flagre ned over Vejen, og
							gennem de nøgne Grene så Tue Skyerne flyve hen over Himlen. Engene lå
							tomme og flade hen, kun Åen lyste ud gennem det mørke Land. Dunkeltrøde
							Vintergardiner blev hængt op om Vinduerne, tykke Tæpper bredtes over
							Gulvet, og Ilden tændtes i de store Ovne. De rullede tidligt ned og
							samledes om Bordet med Hængelampen og Bøgerne, Fader læste højt, mens
							Døren stod åben ind til Spisestuen, hvor Ane sad og stoppede Strømper.Således havde de det, når de alle sammen var hjemme, men det kunde også
							hænde, at Fader og Moder skulde ud til fremmede, enten op i Byen eller
							ud på Landgårdene, hvortil Jes da måtte køre dem i den gamle Karosse.
							Regitze og Tue stod ude på Jærntrappen og lyttede efter den bortkørende
							Vogn, til den drejede om et Skovhjørne, og Hjulenes Rumlen blev borte.
							Så løb de ind i Kabinettet, fra hvis Vindue de ofte kunde se de fjærne,
							svage Lysgnister fra den Gårds Ruder, hvortil Fader og Moder skulde. Dér
							stod de og gættede, hvor langt vel Vognen nu kunde være henne ad
							Landevejen.Siden sad de sammen i den store Lænestol foran Ovnens åbne Lysgab,
							Regitze med Fødderne på Kaminristen,  og Tue med Hovedet ved hendes Bryst. Snebygerne
							knitrede mod Ruderne, og Vinterstormen tudede om det enligt liggende
							Hus; ude fra Fjorden hørte de Tågehornene kalde og klage fra de
							krydsende Skibe, men herinde flammede den røde Ild, og Regitzes dæmpede
							Stemme tryllede dem hen til en anden Verden, en evig Lysets Verden, til
							Lande, hvor Sommeren stod evig grøn under en evig blå og strålende
							Himmel, hvor Menneskene skød op af den frodige Jord som prægtige,
							svulmende Blomster, voxende op ad mod Solen, al Lysets og Livets Kilde.Hun fortalte om Saharas gule Sandørk i den bagende Solhede; ingen Vind
							rørte sig under Himmelblået, ingen Lyd hørtes, kun Sandskornene
							gnistrede. Midt på den mægtige Flades Tomhed stod kun en enlig Palme,
							gammel og grå, bøjende sit Hoved under Solens Sviden, som søgende ind i
							sin egen Skyggestrimmel - - -- Om Livet på de ensomme Småøer, fortabte i det stille Oceans
							Uendelighed, om de kridthvide Klinter, der steg af det saltblå Hav, om
							Palmernes Viftekroner, som hang under Luftens Azur, mens mahognibrune
							Mænd hvilte ved deres Rødder, røg af lange, tynde Piber og stirrede over
							det grænseløse, solspillende Vandspejl. Om Bambushytterne inde under
							Urskovens høje Bryn, hvor Kvinderne sad i Græsset med de spæde Børn ved
							Brystet, med røde Tørklæder om Panden og drømmende Blikke. Varmen
							glødede i Luften, og Oceanet lullede og hviskede mod de muslingstrøede
							Kyster. Og bagved stod Urskoven og tav i sin evige Ro.Eller om Indiens Perlelande, om Djunglens farverige, forvildede Krat,
							hvor gule, sortstribede Tigre listede på lette Fødder, og grønne Slanger
							løftede sig fra snoede Grene og blinkede mod Lyset med hvide
							Øjensprækker; hvor blegrøde Flamingoer stod på deres stilketynde Ben på
							grønne, sejlende Stammer  og
							spejlede sig, lig Morgenrødens Skyer, i den blå, glidende Strøm. Eller
							om Geylons skovbevoxede Klippeø med Adamsbjærgets vældige Kegle, hvor
							Alexander havde sat sin harmfulde Fod, så Mærket sås i Stenen den Dag i
							Dag. Længere havde Verdenserobreren ikke kunnet nå, men under Klippen
							blånede nye Have og grønnedes nye Kyster, lokkende mod det Fjærne.Og Tue og Regitze drog derud - til det gule Kina, der var som
							et lueforgyldt Skab med utallige, hemmelige Skuffer og Rum, hvor visne
							Urter duftede sødt og sært, til den kinesiske Mur, der var rejst som
							Værn mod Vestens Barbarer og det isnende Slud fra Sibiriens Snemarker.
							De så de hvide Porcelænstårne med ringlende Bjælder af Sølv og de buede
							Skibe, der gled ad Floderne mellem hvidstammede Kokosskove.Tue lyttede åndeløs til - ét for ét dukkede Landene op af
							Havet, lå dér og svømmede, dukkede og forsvandt.Så tav Regitze og stirrede ind i Ilden med Hånden under Kinden og tunge
							Øjne; Tue vidste, at nu længtes hun mod alle disse lykkelige, solrige
							Egne under den hede Trope, han så Tårer glimte i hendes Øjne over, at
							hun var født på disse ugæstmilde Strande, hvor Dagen var kort og bleg,
							og Mørket langt og koldt, han huskede, hvor hun henryktes over Vårens
							Komme, hvor hun jublende fulgte dens Fremgang Dag for Dag, til de røde
							Roser sprang ud, og det var Sommer. Og hvor hun kunde kysse sådan en
							Rose, presse sin Mund ned i dens fyldige, duftende Krone, som vilde hun
							suge al Livets Varme af dens modne Glød; hvor hun hele Sommerdage kunde
							ligge udstrakt på Havens Græsplæne eller på Skrænterne over Fjorden
							smækker og slank, lige midt i Solheden, så Blodet steg under Kindernes
							fine Hud.Og han huskede hendes Angst og Fortvivlelse, når  Efteråret kom, hvor hun kunde græde over Årets
							Falmen og Døen, hvor hun kunde ryste af Kulde, selv om Ilden bragede i
							Ovnen. Og når den rette, hårde Vinter fulgte, når Sneen lå i hvide,
							sammenføgne Volde op om Huset og skyggede for Stuerne, fyldende dem med
							sit blåkolde Skær og åndende Kulde ind ad alle Sprækker og Skår, da blev
							hun stum og stille og sad i Timevis ubevægelig med Hænderne i Skødet og
							et Ansigt så blegt under det røde Hår, som var alt Livet frosset ihjel i
							hendes Hjærte.Tue så på hende fuld af Medlidenhed, men han forstod hende slet ikke. Vel
							kunde også han frydes over den grønne Sommer og betages af Søsters
							Drømmerier om Østerlands Eventyrriger, hvor alt Livet var større og
							skønnere, men når hun så udbrød, at kun dér kunde man leve, at dér var
							det eneste rette Liv, da måtte han ryste på Hovedet. Han følte jo så
							grant, at han
							 aldrig vilde kunne finde sig til Rette dernede. Hans Øjne
							blændedes af dette skærende, aldrig mindskende Lys, hans Sanser
							trættedes af denne Farvernes ustandselige Gløden og den Planteog
							Dyreformernes svulmende Kæmpevæxt, som henrev Regitze, var ham næsten
							modbydelig.Nej, skulde han længes et andet Sted hen end her, hvor han var, og hvor
							han havde det så godt, da skulde det være mod Nord, langt mod Nord, hvor
							der var mørkt og koldt og tomt. Og i Stuens Skumring drømte han tågede
							Drømme om hine Egne i Tule, hvor lille Gerda red over de hårdtfrosne
							Snemarker på Eisdyrets savmagre, strithårede Ryg, søgende efter den
							lille Kaj, mens Frosttågen tætnede om hende, og Ishavet blånede langt
							ude i den mørke Horizont.Men bad han Regitze fortælle om de Lande, rystede hun hæftigt på Hovedet.«Synes du da ikke, vi har Kulde og Mørke nok her? hvorfor skal vi dog
							søge længere nord på?»  Og hun
							rejste sig og gik frem og tilbage, strækkende Armene ud fra sig med
							sammenflettede Hænder.«Å, Tue - jeg kan
							 ikke tåle Mørket og Kulden, de tager Vejret fra mig, jeg fryser
							 ihjel.»Hun standsede foran Kakkelovnen og stirrede ind i dens Ild, hendes røde,
							purrede Hår glødede i Skæret om hendes lange, smalle Ansigt, som var det
							hendes hede, vilde Længsel efter Sommer og Syd, der slog ud i Flammer om
							hendes Hoved. Tue sad i Mørket og stirrede på hende -
							- -Andre Aftener tændte de Lys, så snart Vognens Rumlen havde tabt sig, og
							så Billeder i den græske Mytologi. Den havde nu afløst Billedbiblen,
							over hvis klare, brune Kobberstik han og Alf havde drømt så mange blide
							Drømme, men som han nu måtte se alene, da Regitze ikke brød sig om den.
							Mytologien var dog også god, om end helt anderledes og ikke nær så
							fortrolig. Ti det gik ham med Hellas's Skønhedsverden som med Indiens
							Tropelande - hans Øjne blændedes af det altfor klare Lys, og
							han ængstedes for det altfor blomstrende Liv.Og hemmeligt længtes han tilbage til hint Biblens stille, støvede Land,
							hvor han og Alf havde haft hjemme.Og en Dag, da Regitze havde vist ham det belvederiske Apollohoved, som
							stod oppe i hendes Kammer, og havde lovprist dets triumferende Skønhed
							for ham, udbrød han:«Jamen, Regitze - hvorfor ser han ikke op mod Himlen?»«Mod Himlen?»«Ja, som de altid gjorde i Alfs Billedbibel.»Regitze rejste sig hurtigt og satte Apollon ind i hans Nisje.«Det behøver
							 han ikke,» sagde hun kort.Behøver ikke - behøvede da ikke alle Gud, behøvede  de ham ikke, når de sov ind i den
							lange Nat, hvor så meget ondt listede om? Regitze kunde ligeså godt have
							sagt: «Vi behøver ikke Fa'r og Mo'r.» Apollon var selv en Gud, sagde
							Regitze, ja, men den rigtige
							 , den gamle
							 Gud, Gud Fader, ham måtte de dog alle lyde, også Apollon.
							Og han var så let at lyde, så gammel og hvidskægget han var, og så meget
							smukt Biblen vidste at fortælle om ham. Tue kyssede sin Bibelhistories
							grå Bind af Taknemlighed over alle dens skønne Fortællinger. Han vilde
							gærne gøre alt, hvad Gud vilde. Derfor kunde han heller aldrig lide, at
							nogen, han havde kær, sagde: «Ved Gud!» eller bandede, så bad han længe
							og hæftigt til den gamle Gud, at han ikke måtte straffe dem. Og aldrig
							dristede han sig til at sige, at noget var sådant eller sådant uden
							skyndsomt at tilføje: «Tror jeg da -» for ikke at komme til at
							lyve mod sit Vidende. Og når han blev stor, vilde han være Præst eller
							hellere Missionær nede i de Trope-Egne, Regitze fortalte om, hvor de
							slet ikke troede på Gud, men tilbad nogle hæslige Billeder af Træ og
							Sten.Kun én Ting var der, han slet ikke kunde forstå, det var det, som hed Evigheden
							 - Livet efter Døden
							 . Hvad var det egentlig for noget? og hvad mente Gud med
							det? Hvad kunde det hjælpe de stakkels døde, at de blev levende igen,
							når de alligevel ikke måtte komme til det gamle Hjem og alle dem, de
							holdt af, men blev sendt op i en fremmed Himmel, hvor de skulde leve
							helt alene mellem lutter Engle, som de slet ikke kendte. Som nu Alf
							- troede Gud da virkelig, han brød sig om at leve, når han
							skulde være lukket ude fra Fader og Moder og alle de kendte Stuer og
							Møbler - å, så kendte han rigtignok Alf dårligt.Nej, der var gjort gruelig Uret mod Alf - ganske vist, nu i
							Sommer, da Tue var ude ved hans Grav, havde der været så smukt og grønt
							på Kirkegården.Solen havde skinnet så varmt, og Fuglene havde sunget. Og Broders Grav
							havde været skjult af samme store, tætte Blade, der raslede om Vinduerne
							derhjemme, mens en høj Birk suste og nejede over Graven med sit lange,
							blinkende Løv. Det havde været en Trøst at se, at Broder ikke havde det
							så ensomt og koldt, som den Efterårsdag, da de først gravede ham ned, og
							navnlig havde det, at den hjemlige Vedbend favnede hans Grav i sine
							trofaste Arme, trøstet - men alligevel - Alf var dog
							død, skønt han nødigt vilde, og mens de andre vedblev at leve
							- - - Gud var dog ikke altid
							 god.- - - - - -
							- - - - - -
							- - - - -Sådanne lange Samtaler havde han og Søster Regitze tit. Søster Regitze
							var i det Hele taget grumme rar, men sådan rigtig lege
							 med Tue kunde hun dog ikke. Tue forstod det så godt, det
							var hun altfor stor til. Men det var jo lidt ensomt for ham. Siden Alf
							var død, havde han ingen Legekammerat haft; afsides som Huset lå uden
							for Byen, var der ingen Børn i Nærheden. Han vænnede sig dog snart
							dertil og forstyrredes kun, når der kom fremmede til Fader, som havde
							deres Børn med. Navnlig Børnene ude fra Landet var han bange for, de var
							så store og tykke, råbte så højt og trådte så tungt i Gulvet. De gjorde
							så tåbelige Spørgsmål og måbede uforstående på ham, når han svarede dem
							ud fra det, han vidste. De begreb slet ikke, at alle Dukkerne var
							levende og ikke måtte behandles hårdt, de smed dem omkring i Stuen og
							proppede dem sammen i Skabet, så Tues Hjærte våndede sig derved
							- det var Alfs Legetøj, de var således imod! å - at
							de blot skulde have Lov til at røre
							 ved det - - - Deres grove
							Hænder og røde Kinder var ham imod, og han harmedes, når han hørte det
							Bulder, de fyldte hans store, stille Stue med. Han foretrak da gærnc at
								 krybe ind i en Krog og
							derfra iagttage de andres Leg, til deres Forældre endelig kom og hentede
							dem.Så listede han sig lettet frem og begyndte at lege sine fantastiske Lege
							efter at have trøstet de arme Dukker og kælet for dem. Således legede
							han, sagte listende om og hviskende, til Aftenen kom, og han skulde i
							Seng. Da kyssede han dem til God Nat og puttede dem omhyggeligt ned i
							deres Leje, altid Arm i Arm, for at de ikke skulde savne hinanden.Fader var imidlertid vred over, at han ikke vilde lege med de fremmede
							Børn og kunde slet ikke forstå hvorfor, Moder forstod det bedre, men
							heller ikke hun syntes om, at han var så alene.III.Så hændte det en høj, blå Vinterdag, at Tue var kommet ud at køre med sin
							Kane. Det var en stor, gul en med Sæde og Tjenerplads bagpå, med blanke,
							krumme Meder og Hampereb til at drage i. Han travede i jævnt Luntetrav
							hen ad den hvide, faste Landevej, Kanen skumplede og bumpede bag efter
							ham, hans Ånde stod ud i Luften som en Sølvdamp og pudrede hans lodne
							Kavaj; inde i den blå Baslik glødede hans Kinder, og Sneen klumpede sig
							om hans Pelsstøvler. Han travede og travede, til han pludselig standsede
							og så sig befippet tilbage - hvor var han dog kommet hen? Bag
							ved ham strakte sig den øde Landevej langs de tavse, bjærgfyrgrønne
							Skrænter med en lille, tynd Række Træer ud mod de dybe, hvide Enge
							- langt henne drejede den og forsvandt. Han så ned mod Engene.
							Flade og hvide lå de hen under den blå Himmel og tindrede i Solskinnet.
							Midt ude stod en Bro, som en sort Streg over den isblanke, slyngede Å.
							Hist og her på Snesletten lå der en ensom Gård med højt Tag mellem
							Pyramidepoplers rimgnistrende Koste, og langt ovre gik den anden
							Landevej med sine kuplede Træer og de blålige Banker bagved. Tue så og
							så, til hans Øjne blændedes, og grønne Pletter begyndte  at danse for dem - så gjorde
							han skyndsomt om, han måtte hjem, han var kommet altfor langt ud, han
							måtte hjem til Moder. Han løb og løb, Slæden skumplede bag efter, der
							var så tyst under den høje Himmel, at ene Lyden af hans Færdsel larmede- han standsede atter - Stilheden slog sammen om ham
							- oppe i Bjærgfyrrene suste det svagt, og langt ude klang det
							som Glas, der springer - det var Isen, som brast i Åen
							- pludselig rutsjede Tue med Slæden i Hælene ned ad
							Grøftekanten og satte i Trav ud over Engene, snublende i det snetunge
							Græs og med vidtopspiledc Øjne mod Sneens Millioner gnistrende Stjærner
							- alting havde han glemt - Moder, Landevejen, det
							Hele - bare løb og løb i den svage, hviskende Blæst, i den
							klare Stilhed - ud mod den hvide, funklende Skønhed.Bump - bump - på Hovedet gik han, ned i en Grøft, så
							Sneen røg i Vejret, og Slæden ramlede ned over ham - han gav
							et lille, forskrækket Skrig og vilde op, men Slæden lå over ham som et
							Tag, han kunde lige få Hovedet fri for den, hans Ben havde den klemt
							helt sammen, og Armene kunde han slet ikke røre. Han løftede Hovedet for
							ikke at få Ansigtet ned i Sneen og begyndte at klynke. Dér, hvor han lå,
							kunde han blot se det hvide glimte, så det skar ham i Øjnene, to
							stivfrosne Strå nejede sagte i Vinden. Han lå længe tålmodig og pustede
							så småt- det var jo hans Skæbne dette her, og han måtte finde sig i
							den - det kneb med at få Vejret, og han følte, hvor Væden
							sivede igennem Kavajen ind på hans Bryst - så huskede han igen
							på Moder og den lune Stue derhjemme, med de røde Plysmøbler og
							Kakkelovnsskæret over Gulvtæppet, og sprællede af alle Kræfter, men fik
							kun Slæden rystet længere ned over sig, så dens skarpe Kant faldt på
							hans Nakke. Han peb og skreg, hans Fødder hamrede rasende på Slædens
							Bund, og Tårerne frøs på hans Kinder.»Din Slæde - din Slæde!» skreg han og trommede med Fødderne, så
							det buldrede, men den gode, fromme Slæde blev ondskabsfuldt liggende og
							presse - å, han kom aldrig mere hjem; han maatte blive
							liggende her i den hvide, kolde Sne, midt i det tavse Land, til han blev
							gammel og grå og fik langt Skæg og -«Å, din Slæde! din Slæde!»Da - «Vaf! Vaf! -» lige ind i Ansigtet på ham. Han
							skreg op af Skræk - en ækel, grå, stikkelhåret Køter sprang og
							dansede foran ham, viftende med sin lange, trævlede Hale og blinkende
							med to sorte Perleøjne.Tue krøb helt ind under Slæden af Angst: «Væk! Væk!», men Køteren sprang
							og dansede og snappede efter ham med varmt Gab og spidse Tænder. Da
							pludselig - Slæden var borte, og han lå og spjættede på åben
							Mark; han rullede sig forbavset rundt. Bagved stod en Dreng med Slæden
							rejst op under Hagen, så Tue kun så hans uldne Lue, hans Bælgvanter og
							røde, runde Ansigt med spilede Øjne og åben Mund.«Å,» Tue var i en Fart på Benene, «den Hund dér,» han sparkede, så Sneen
							røg Køteren om Ørene, og den forfærdet væltede bort. Hurtigt vendte han
							sig om mod Drengen, der stod og stirrede på ham med sine klare, brune
							Øjne.«Du - du -» stammede han, men følte sig så i sådan en
							Vånde, at han i lange Spring satte af Sted over Sneen, så fort hans ømme
							Ben kunde bære, til han huskede på Slæden og så sig om. Drengen stod dér
							henne ved Grøften, han havde sluppet Slæden ned og måbede vildt
							forbavset efter ham. Tue betænkte sig lidt, så sjokkede han tilbage,
							listende sig frem med Øjnene prøvende på den fremmede Dreng, til han med
							Et bøjede sig og snappede Rebet, så foer han af Sted, i vildt Løb op mod
							Landevejen. Han hørte en hvæsende Bjæffen bag sig og satte mere Fart på,
							men så kaldte Drengen:  «Rigmor!
							Rigmor!» og Bjæffene forsvandt.Tue nåede Landevejen og pilte hjemad. Han standsede ikke sit Løb, før han
							fortumlet og forpustet nåede om Hjørnet og så Byen ligge derinde med
							tilsneede Tage om det røde Kirketårn. Så sank han udmattet om på en
							Skærvebunke og pustede ud, inden han i langsomt Trav begav sig videre.- - - - -Da han kom hjem, stormede han strax ind til Moder for at fortælle hende
							hele Begivenheden: den skinnende Sne, den stygge Slæde, den arrige Hund
							og den fremmede Dreng.«Men Tue dog - hvorfor løb du fra ham - han hjalp dig
							jo.««Ja-a, men han - han -»«Hvad for noget?»«Han hørte ikke til,» sagde Tue, idet han så sig om i Stuen med et langt,
							samlende Blik.«Nå således,» smilte Moder, «jo, Tue, han hjalp dig jo -
							ligesom Fa'r eller Regitze eller jeg vilde have gjort - han
							hører ligeså vel til som vi.»«Nej,» indvendte Tue - «for -»Men da Fader om Aftenen fik Historien at vide, skubbede han forbavset sin
							Silkekalot op på Issen og fangede Tue ind mellem Benene.«Men Dreng da - hvorfor fik du ikke Knægten med hjem?»«Hjem -» Tue snappede efter Vejret, «nej,» sagde han fast og så
							Fader ind i Øjnene.Fader rystede på Hovedet ad ham, men så sagde Moder hurtigt noget henne
							fra sit Kniplebræt, og Fader svarede. Tue forstod ikke ret, hvad det
							var, han var altfor optaget af Forundring over, hvor Fader dog kunde
							sige, at han skulde have taget den fremmede Dreng med hjem - her
							 hjem! Han så sig om i den stille, lampebelyste Stue med
							de mørke Møbler. Moder sad vendt om mod Fader, Lyset faldt  hen over hendes bølgede, sorte Hår og
							elfenbensfine Ansigt med de stærke, blå Øjne, Regitze gik sagte op og
							ned over Tæppet, med Hænderne på Ryggen og den tykke, røde Hårfletning
							ned over Skuldrene. Hun smilte hen for sig med sænkede Blikke, den
							halvlange, blå Kjole slog hende om Anklerne - Regitze var
							blevet så stor i den sidste Tid - og her
							 var det, at Drengen med Luen og Bælgvanterne skulde ind
							- her hvor opslagne Bøger lå spredte over Bordet, og Faders
							Piberøg kresede om Lampens gyldne Kæder, hvor Ovnen glødede bag sin
							Rist, mens det suste sagteligt ude i Kastanierne - nej, aldrig
							- det var jo meningsløst.«Tue,» sagde Fader.Han så skræmt op.«Det var jo om ad Vilstrup Vejen, du kørte?»«Ja.»«Og der var intet Hus i Nærheden?»«Nej - jo, et lille, men det var et meget
							 lille.»«Og det lå nede på Engen i et Pilekrat?»Tue så det lyslevende for sig.«Ja, og det røg blåt op af det.»«Ja, ja, jeg tænkte det nok, det er Birtes Dreng.»Moder kniplede atter: «Birte, det er hende, hvis Mand forliste.»«Ja, stakkels Kone - nu lever hun af at spinde for Gårdene
							- og så har hun jo Huset.»«Forliste?» spurgte Tue.«Ja - druknede i Vandet,» forklarede Faderen alvorligt.«Ude i Fjorden?»«Nej, længere borte - på de store Have.»Tue faldt i Tanker mellem Faders Knæ, han så et uhyre Hav vandre fra
							Horizont til Horizont, grønt med hvidt Skum. Regitze var standset og
							strakte pludselig Armene ud fra sig.«Å ja - de store Have og de fremmede, varme Lande!»Ja, se dér var hun nu igen - Tue rystede på Hovedet -
							han tænkte på den hvide Sneslette derude - hvad vilde Søster
							dog have, der var skønnere?Men Fader lo: «Ja, min Pige, se at blive gift med en Sømand.»«Som Morbro'r, ja,» nikkede Regitze smilende, rystede de røde Lokker fra
							Panden og gik atter op og ned.Morbroder - jo, Tue kunde godt huske ham: et langt, rødbrunt,
							krøllet Skæg og to skært blå Øjne. Morbroder havde en Aften været her og
							siddet dér i Lampeskæret og fortalt og strøget sit Skæg. Tue huskede
							dunkelt så meget, der lignede Regitzes Tropedrømme - noget om
							fuglehalsede Kamelers uregelmæssige Vandring gennem glohedt, knasende
							Sand, om solbeskinnede, telthvide Torve, hvor det duftede fra
							gyldentgule Pyramider af runde Citroner og fra lyserøde Rananer, hvor
							det summede af lystige Stemmer i fremmede Mål, hvor Aber knurrede, og
							Papegøjer skreg - men én Ting huskede han klart, noget
							Morbroder havde fortalt sent på Aftenen, da de skulde til at gå i Seng
							- om en Ø, han havde set en Nat højt oppe i Ishavet, da det
							var Tåge - en Ø, så stor som et Hvalhoved, hvorom Rølgerne
							idelig slog og slog, skyllende hen over den, slående op ad den,
							hvirvlende i Skum og slående igen -. «Siden,» fortalte
							Morbroder, «når jeg lå og ikke kunde sove, da tænkte jeg kun på den Ø
							under Rølgeslaget deroppe, så sov jeg strax ind.» Men Tue kunde aldrig
							glemme denne hjemløse Ø i den utrøstelige Ensomhed i Ishavets
							ustandseligt plaskende Øde, og mangen Nat skræmmede den Søvnen fra hans
							Leje. Han stirrede med stive Øjne.Fader tog et Tag i hans Skulder: «Tue igen i Amdam - nej så min
							Sandten om det må blive ved at 
							gå. Hør nu: i Morgen Eftermiddag, når jeg er færdig på Kontoret, går vi
							om og ser at finde Drengen.»Tue rystede som for en ukendt Fare: «Nej, nej, Fa'r!» skreg han.«Hvad?» Fader rynkede de buskede Bryn.«Nej! Nej!»«Tue -» Moder bøjede sig over Stolearmen og så hen på ham. Tue
							tav befippet, han havde altid mere Respekt for Moder end for Fader, ti
							Moder var så rank og fjærn, hvor venlig og fortrolig hun end kunde være.
							Tue kaldte hende ofte i sit stille Sind «Damen». Det skrev sig navnlig
							fra en Aften, da han var ganske lille og lå i sin Seng, og Moder kom ind
							for at sige God Nat til ham og Regitze. Moder skulde i Selskab og var i
							gråt Silke, der raslede og glimtede, da hun slog sin Kåbe til Side og
							kyssede ham og Regitze, og Regitze slog sine Arme om hendes Hals og
							kvidrede: «Å, Mo'r, hvor du er nydelig og fin,» det samme hviskede i
							Tues Hjærte, men han tav som sædvanlig og bare så. Siden den Aften
							syntes han altid, Moder var klædt i Silke og lignede en af Ridderdamerne
							i Fabricius's Danmarkshistorie.Fader havde sat sig hen og læste højt. Det var i en af de sorte
							Dickens-bøger, de, som en Tid lang havde været så rar Ulveføde, indtil
							Regitze sladrede om dem, og de blev taget fra ham. Nu sad hun og så op i
							Lampelyset med spillende Fingre og smilende Mund. Tue så på hende,
							«Regitze er køn,» hviskede han, og han så på Moders fine, blege Profil
							og på Faders store, kække Ansigt med den skaldede Pande, den bøjede Næse
							og det brede, hvide Skægs Strøm om den smalle Mund, og han følte sil
							Hjærte banke af Glæde og Stolthed over sit Hjem. Tue vidste godt, at
							selv var han slet ikke køn, han havde et altfor stort Hoved, sagde
							Fader, til den lille, tynde Krop og to altfor store, opspilede Øjne, men
							det gjorde heller ingenting herhjemme, hvor de alligevel  holdt af ham alle sammen, ude mellem
							fremmede var det en anden Sag, men dér havde han jo heller ikke noget at
							gøre. Men så huskede han med Et, at i Morgen skulde han ud at hente «en
							ny en», og han havde slet ingen Fornøjelse mere af den hjemlige Stue.- - - - -Næste Dag var Tue på Vej med Fader for at finde Drengen. Han havde prøvet
							en svag Protest, men den havde ingen taget Hensyn til, og nu måtte han
							trave her ved Faders Side og give ham nøjagtig Besked. Efterhånden kom
							der dog en vis Nysgerrighed til og overvandt Frygten. Hvad mon der vilde
							ske?Det var hen på Eftermiddagen, men endnu lyst, en stærk Vind blæste oppe i
							Bjærgfyrrene og rejste Sneen i hvide Dampe nede på Engene. Himlen var
							fuld af røde Solnedgangsskyer, og det brændte og luede over de fjærne,
							blå Skovkamme.«Er det her, du løb ned?» spurgte Fader og standsede.«Nej, det var længere henne.»Så kom de dertil, Fader stod og så sig om, Tue skottede op til ham
							- hvor var han dog stor og stærk, og hvor løftede han sit
							Hoved med Pelshuen højt, mens Øjnene spejdede skarpt ud over Landet.«Ho, ho, Dreng - se dér,» han pegede med Stokken ned over
							Engene, og dernede, hvor en Markstis mørke Stribe drog sig hen over det
							hvide Felt, skimtedes et mosgrønt Tag bag en Række tynde, dukkende Pile,
							«tænkte det nok, at det var Birtes Dreng,» mumlede han, mens de gik
							videre.Nu drejede de ned ad Markstien, Tue blev atter hed om Ørene, han
							standsede med bægge Hænder om Faders Hånd: «Fa'r, hvad skal jeg?»Fader så ned på ham med et Smil i Øjnene: «Du skal sige Tak til Drengen
							- og så skal vi se at få ham med hjem.»  «Nej - nej -» klagede Tue,
							han så grant Drengen trampe om derhjemme og råbe og støje ligesom de
							tykke Drenge fra Landet.«Snak,» sagde Fader kort.Tues Hjærte stod stille - der var ingen Frelse. Nu havde de
							nået Huset, og Fader lukkede Døren op. De gik ind ad den lille Havesti
							mellem de strittende, nøgne Stikkelsbærbuske og Snebærrene med de hvide
							Kugler. Fader åbnede den lave Dør under Tagskægget, hvor Istappe hang,
							og de trådte ind i en lille, kalkkold Forstue. Fader bankede på.«Kom ind,» lød en Stemme indenfor.Tue tænkte i et Øjebliks Gys på Eventyret om Hans og Grete og Hexens Hus
							- så stod de inde i et lavt, mørkt Rum, hvor Bjælkerne hang
							tungt under Loftet, hvor Kappegardiner og Lavendel og Gyldenlak i
							Urtepotter mørknede for de små, blyindfattede Ruder, og hvor Uret
							dikkede - tik - tak - mellem to vældige,
							opredte Himmelsenge.En Kone rejste sig forundret fra sin Rok, henne ved et brunmalet Klapbord
							sad Drengen og stirrede over et Par Cigarkasser med Pinde i og Klude på.«Ih nej - se god Dag, Hr. Inspektør,» nejede Konen og strøg sig
							over Næsen, «værsgod at sid' ned.»Hun skubbede et Par tunge Træstole frem, hun var en jævnhøj Kone med et
							brunt, glat Hår og en brun Hvergarnskjole. Hun havde en stor, bar Pande
							og milde Øjne.«Tak Birte,» sagde Fader og tog Plads, «nå, der har vi altså Knægten
							- det er vel ham, Tue?» Tue tav forlegen, men Drengen svarede
							sagte: «Jou.» Birte så spørgende smilende fra den ene til den anden, men
							så sagde Fader: «Nå, Fyren har måske ikke sagt noget?» og han fortalte
							Historien.«Ih nej da!» lo Birte med sine store, hvide Tænder, «det var da helsen
							rart, te Anton kund' hjælp' den lille Inspektør ud af den Klemhærken.»
								 «Ja, det siger vi også Tak
							for. Gå nu hen og leg med Anton,» Fader gav Tue et Puf og vendte sig så
							om mod Birte og begyndte dæmpet at snakke med hende. Tue hørte noget om:
							«Han går jo helt alene nu - kommer altfor langt fra Livet og
							vænner sig til at blive egenkærlig og sær - og egenkærlig må
							min Dreng sidst af alt blive.»Han vilde høre mere, men da stak Anton sine Cigarkasser frem imod ham:«Det er Skive,» sagde han.Tue vidste, at det hed Skibe
							 og fik en lille Smule Foragt for ham, men samtidig svandt
							Frygten; han havde da også, helt siden han kom ind i den lave Stue, hvor
							der var så lunt og duftede af Timian og Puddersukker, følt et eget
							venligt Velbehag. Dog holdt han godt fast i Faders Skøde, inden han
							vovede sig frem.«Hvor sejler de?» spurgte han hurtigt.«I Grøften udenfor - dér, hvor du fil i,» forklarede Anton og
							rettede på Sejlene.Tue slap Fader og kom længere frem. «Ja, om Sommeren, når der er Vand på
							Åen,» vedblev Anton.«Ude på Fjorden» - begyndte Tue, men stoppede så brat.«Ja, dér sejler de rigtige Skive,» fuldførte Anton.«Dem kan jeg se fra Fa'rs Kontor.»«Ih nej, kan du det - kom nu, så skal du se.»Tue så prøvende på ham og tilbage til Fader, som stadig talte med Birte,
							der smilte og glattede sit sorte Forklæde - så stod han henne
							ved Klapbordet og kiggede ned i Cigarkasserne, mens Anton forklarede og
							med sin tykke, røde Finger viste, hvor Kahytten var og hvor Roret og
							hvor Kompasset. Og Tue så det alt sammen dernede, skønt der bare var
							Pinde og Klude - han var jo selv så vant til at digte Liv i
							alt. Men han måtte beundre Antons indgående Kendskab til alt det
							praktiske Skibet vedrørende.«Hvorfra véd du det?» spurgte han.«Jo - fra min Fa'r.»«Din Fa'r -»«Ja, han er forlist.»Tue så opskræmt på ham, ja, det var jo sandt - det hørte han jo
							i Aftes, men da Anton lod til at tage det med stor Ro, spurgte han:«I den biscayiske Bugt?» - i alle de Bøger, han havde læst,
							forliste Folk altid dér.«Næ - nej,» afviste Anton med Foragt, «ude på det rigtige
							 store Hav.»Tue faldt i Tanker, han så atter det uhyre Hav vandre og vandre fra
							Horizont til Horizont, grønt med hvidt Skum.«Dér kan du se - sådan så hans Skiv ud, det har han selv
							snittet,» Anton pegede op under Loftet, og i Tusmørket så Tue et lille
							Skib hænge deroppe med hvide Sejl og slanke Master og et Væv af Snore,
							«men det må jeg ikke lege med, for Mo'r siger, at det skal være en
							Amindelse om vores Fa'r, og derfor har jeg lavet de her.»Så gav de sig atter i Lag med Cigarkasserne, og snart var de inde i en
							ivrig Leg, men Anton var dum, han forstod kun at lege Handelsskib, der
							førte Mad med hjem, men Tue viste ham at lege Orlogsskib og Røverskib.
							Snekkerne duvede og vuggede i hint grønne Hav, Skummet sprøjtede om de
							knejsende Stavne, og Sejlene svulmede - det gik for alle Reb.«Nå, Tue,» Fader lagde sin Hånd på hans Skulder, han så forskrækket op,
							han havde rent glemt, hvor han var; der var nu helt mørkt i den lille
							Stue, Sneen skinnede udenfor.«Å, Fa'r, her er rart,» udbrød han og trykkede hans Hånd mod sin Kind.«Ho, ho - nej se da,» lo Birte smigret og glattede sit
							Forklæde.Men Fader smilte: «Nå, Pus, skal Anton så alligevel komme ind til dig?»«Ja, Fa'r, og hans Skibe - og jeg skal komme herud!»- - - - -På hele den mørke Hjemvej, hvor Tue travede i vild Galop for at holde
							Skridt med Fader, stod Munden ikke på ham for Pludren om Anton og hans
							Skibe.Og da Anton næste Dag arriverede, med mægtige, blå Bælgvanter, Træsko og
							stift Tøj og Skibene svøbt i en gammel «Aftenpost» - «for dér
							staar om Skive» - hoppede Tue ham glad i Møde og førte ham i
							Triumf ind i Legestuen, ja, åbnede endog det Allerhelligste, det gule
							Vægskab, og krammede alle dets Herligheder ud for ham - alt
							sit og Alfs Legetøj. -- - - - - -
							- - - - - -
							- - - - -Fra nu af kom Anton daglig til Tue, eller også løb Tue ud til ham. Når
							han skyndte sig rigtig meget, kunde han nå derud på et Kvarter.
							Landevejen gik så fredelig og ensom under de bjærgtyrgrønne Skrænter,
							langs de flade Enge, til den kom forbi Markstien, hvor Tue smuttede ned.
							Og så lå det venlige Hus dér i sin pilehegnede Have.Om Sommeren løb han og Anton ud over de store Enge, hørte Blæsten flyve
							og Fuglene synge, løb efter Skyernes Skygger med «Rigmor» bjæffende i
							Hælene, sprang over de vandblinkende Grøfter og satte Skibene ud at
							sejle i Åens roligt glidende Vande, hvor Græsset var frodigst, og Iris
							groede tæt og gult. - I et Bøsseskuds Afstand fra Birtes Hytte
							lå der en lille, rund Høj, beklædt med fire-fem høje Ælme, den
							hed Herrehovedet
							 , fordi den lignede en Ridders fjerbuskede Hjælm, og her,
							fortalte Sagnet, havde der fordum ligget en lille Borg, Rosborg, hvortil
							Munkene inde fra Byens gamle Kloster var tyet ud, da Kong Abel afbrændte
							deres Hjem. Men i endnu ældre Tid  gik Fjorden her op i Engene, helt op til Skibet Kirke og Kølholt
							Gård, hvor man nu kunde pløje rustrøde Ankre op, og da lå Byen op ad
							Skrænterne, mens Bankerne længere ude spejlede deres Skove i det urolige
							Vand. De mange Grøfter var Minder om den Gang. Paa Herrehovedet rejste
							Tue og Anton atter Rosborg af de mange Kampestene, som lå der, og sad på
							Murene og skuede ud over Egnen, mens de gamle Ælmes tunge Sus hviskede
							dem Eventyr om henfarne Stunder og Slægter.Ofte var de dog også inde i Huset. Der var så morsomt i de små, lave
							Stuer med de røde Kappegardiner og de brogede Urtepotter for Vinduerne,
							med det sandstrøede Gulv og Vægskabenes malede Roser og Violer. På
							Hylderne stod forunderligt snoede Konkylier fra Sydens grønne Have, hvis
							uophørlige Brus endnu kogte i de rosenrøde Gange, og under Loftet hang
							det lille Skib og bragte et Pust af Fjærnhed og Storhed ind i de trange
							Rum, hvor Mo'r Birtes Rok snurrede, og Uret dikkede Hverdagens jævne
							Gang.Der var også rart ude i Køkkenet med dets skurede Murstensgulv og dets
							kalkede Mure, hvor kobberbrune Kasseroller og Fade hang; dér kogte Birte
							sin lifligt duftende Løvetandskaffe, og Ilden knitrede lystigt over det
							Pindebrænde, som Tue og Anton havde sanket ovre på Herrehovedet. Så drak
							de Nektaren af de brune Lerkopper og bed af store Stykker Kandis.Det var alt sammen så forskelligt fra det, Tue var vant til, og dog var
							der noget i dette Husmandshjems rene, stille Hygge, som mindede ham om
							det store Hus derhjemme.Hvor skønt var her ikke herude i den lange Vinter, naar de mest måtte
							holde sig inden Døre, og Ilden brændte i Bilæggerovnen, mens de gennem
							Ruderne kunde titte ud til Engenes hvide Verden og  Åens funklende Bælte - hvor skønt i
							den vågnende Vår, når alle Bækkene skvulpede, og Åen tog til at ile og
							strømme langs sine grønnende Kyster, mens fløjtende Skarer af Stære
							kresede over Sletten, og Ælmenes Knopper svulmede paa Herrehovedet
							- hvor skønt i sildige, varme Sommeraftener, når Døre og
							Vinduer stod åbne, og de skumrende Stuer fyldtes af Engblomsternes
							krydrede Duft. Mo'r Birte sad ved sin Dør og lod Rokkehjulet snurre, den
							sidste Lyd af Landsbyklokkerne var forstummet i den blide Luft; oppe paa
							Vilstrup Vejen kørte en enlig Bondevogn hjem gennem det stille Land,
							mens Åen kvad i Aftenen som en Folkevise.En dyb og salig Fred strømmede ind i Tues Sjæl, han lukkede sine Øjne og
							smilte, han trykkede Antons grove Hånd i sin lille, bløde og kaldte ham
							i Hjærtet sin Broder. Og Efterårsaftenerne, når Skumringen tidligt faldt
							på, og Ane kom for at hente ham hjem; når de stod ude på Trappestenen og
							så ud over den mørke Egn, hvor Engene lå hen som grønsorte Sumpe, mens
							de ensomme Gårdes Ruder brændte som Ildøjne langt borte i Mørket.
							Blæsten tudede oppe i Bjærgfyrrene og sukkede forbi Hytten. Ælmene
							nikkede over Herrehovedet, og der gik skumle Sagn om svunden Vildskab og
							grusom Hævn gennem den kolde, regnstænkende Luft. Åen lyste som et
							Spøgelse gennem det mørke Land.- - - - -Det var dog ogsaa godt, naar Anton var inde hos Tue. De Dage, Vejret var
							daarligt, legede de oppe i den lyse Stue ud mod Fjorden med alt det
							meget Legetøj eller så i Billedbøger, men ellers tumlede de sig nede i
							den gamle, frit voxende Have. Dér kørte de som Indianere det flyvende
							Firspand over Græsplænens uhyre Pampas, mens den store Ånd suste i
							Luften, og Antiloperne flygtede i Flokke. Eller de drog som hvide
							Opdagelsesrejsende ind gennem 
							Syrénalleens duftende, violette Mørke, hvor Piskeslanger hvislede om
							Stammerne og gule Jaguarøjne luede fra Buskene, mens vindige, små, brune
							Aber stirrede med blanke Glasøjne og logrede med tynde Haler.Eller de legede Guders og Titaners Kampe på Bjærgene Olympos og Otrys, de
							tvende, runde Høje nede i Havens Hjørne, således som Regitze havde
							beskrevet det. De bombarderede hinanden med Kartoffelæbler og
							Hasselnødder og brølte, så Luften rystede - som Mars,
							titusinde Mands Brøl. Anton var altid Titanerne og måtte altid til sidst
							lade sig nedstyrte i Tartaros's tågede Mulm, de dybe, kolde Kældere
							under Huset, hvor der selv i Sommerens Solskinsdage var klamt og mørkt.
							Did ned måtte han også stige, når han skulde vække Tue, der sad som
							Holger Danske i Kronborg Kælder, med Skægget fastgroet i Rullebordets
							Plade, af hans tusindårs Søvn og kalde ham op til gamle Danmarks Frelse.
							Og did ned blev han sat som den usselige Fange, hvis blege Ansigt gennem
							de støvede Ruder, nær Jorden, forgæves spejdede mod Dagens Lys og
							Jordens grønne Skove, som han havde forbrudt ved æreløs Gærning.Men de kunde ogsaa lege fredelige Lege - f. Eks. Fuglehandlere,
							der havde deres Bod inde i det brogede Vinløvslysthus, med Bellis som
							små, rosenrøde Duer, Guldregnsblomster som pralende Papegøjer og
							Hyldebuskens fjerdelte Blade som vilde, forpjuskede Rovfugle.Men i de stille Sommeraftener stod de Arm i Arm oppe på Højen under
							Paradisæbletræet og så Skibene glide der ude under de grønne Kyster,
							mens Aftenklokkerne ringede fra Vinding skovskjulte Kirke ude mod Havet,
							ukendt og uset, som hin hemmelighedsfulde Klokke i H. C. Andersens
							Eventyr: Klokken.- - - - -Over alt. hvor Tue kom, skulde Anton ogsaa med.De læste sammen hos Moder og Søster - og det var ikke så ilde
							for Tue, ti Anton var langt tilbage og havde ondt ved at følge med, så
							de fik langt mindre for - Anton fulgte med paa
							Eftermiddagsturene, og fik Tue nyt Legetøj, fik Anton også. Det var der
							jo ingen, som havde noget at sige til, undtagen Ane og Jes, der slet
							ikke kunde forsone sig med, at «den Pajs», som de kaldte Anton, skulde
							have det ligesom «Tue selv» - men dem var der ingen, som brød
							sig om.Også på Faders lange Køreture kom Anton med, og det var Tue en stor Glæde
							at se hans Undren over, hvor Verden dog var stor og mangfoldig; med
							opspilede, brune Øjne sad han dér i Kalesjen ved Tues Side og spejdede
							rundt over de ideligt vexlende Egne, de rullede igennem. Han spurgte
							sjælden, Anton var i det Hele ikke meget talende, men Tue gav ham
							alligevel Besked. Fader og Assistenten sad på Bagsædet og røg og talte
							eller lo af dem. De kørte gennem Landsbyer, hvor der lå lignende små
							Huse som Birtes, hvor der tørredes Tøj i Blæsten omkring Gadekæret med
							de snadrende Ænder, forbi Præstegården, hvor Pastoren stod ved sit
							Studereværelses Vindue med den lange Pibe, nikkede og løftede på
							Kalotten, og atter var de ude på de frie Landeveje, hvor Poplerne
							stribede det solbeskinnede Støv med deres skrå Skygger. Inde på de brede
							Marker stod hvide Kirketårne og lå blålige Lunde. Kun en sjælden Gang
							mødte de en rumlende Bondevogn, hvor de tykke Mænd hilste på «den gamle
							Inspektør», mens Fader slog ud med Hånden og kaldte dem ved Navne; ved
							Vejgrøfterne sad Skærveslageren bag sin Halmskærm, så op med sine blå
							Briller og smilte med tandløs Mund, men Landpostbudet med de støvede
							Støvler og Skoletasken på Ryggen kom med op at køre. Og også ham kendte
							Fader og spurgte til hans Kone og Børn hjemme i Hytten.Hele Faders store Amt kom de rundt, lige fra de grønne Skovegne ved
							Fjorden og til de golde, sandhvide Hedestrækninger inde i Jylland.
							Aldrig havde Anton troet, at Verden var så stor. Her inde på de
							skarpeste Hedejorde havde Fader vist Tue sit Fødested, Slægtens gamle
							Gård, Tave
							 , liggende dybt i en Lyngdal; oppe fra Landevejen, hvor
							de kørte, havde Tue med vågnende Vemod set dens kalkhvide Længer og høje
							Tage. Stum og ensom lå den dér nede mellem de sorte Banker og lukkede de
							henfarne Slægters Livshemmeligheder inde bag sine Mures Firkant. Tue
							vendte sig i Vognen og stirrede så længe tilbage mod Gården -
							dens Ruder blinkede sørgmodigt i Aftenlyset - til den dukkede
							mellem Bankerne og forsvandt, og da var det ham, som lod han noget
							dyrebart tilbage i denne trange Hededal.- - - - - -
							- - - - - -
							- - - - -Et Par lyse, stille År var gledet hen i en Lykke så tryg og mild. Hvor
							var hin Skræmsel og smærtefulde Tvivl fra fordum? Livet var jo både godt
							og trygt at leve - - - -Så var det en Aften i Februar; Tue lå i sin Seng, og Ane stoppede ned om
							ham, Moder skulde nemlig ud den Aften og stod og satte sit Hår foran
							Spejlet. Tue snakkede om alt det, han og Anton havde oplevet den Dag, og
							hvad de skulde tage sig for i Morgen. Moder hørte smilende til, og også
							Ane lyttede velvilligt; nu havde hun forsonet sig med Anton og ladet sin
							Fortrydelighed fare.«Å ja, Mo'r, så morsomt det er!» råbte Tue og slog i Dynen.«Ja,» sagde Ane og rejste sig fra Sengekanten, «det var nu da en stor
							Lykke, at Tue fik Anton til Erstatning for Alf, der døde.»Moder standsede Kammen i sit Hår, og Tue sad med Et stiv op i sin Seng.
							Ane mærkede ingenting, brummende sin Visestump til Ende sjokkede hun ud
								 i Køkkenet. Moder redte
							atter sit Hår og vilde lade, som intet var sket, men da så hun Tues
							Ansigt og bøjede sig hurtigt over ham.«Hvad er der nu, min lille Dreng?»«Mo'r, Mo'r, jeg vil aldrig mer lege med Anton.»«Men Tue - hvorfor ikke?»«Nej, for jeg vil ikke - jeg vil ikke - erstatte
							 Alf.»«Jamen det var jo kun noget Snak af Ane - hvor kan
							 Anton erstatte Alf?»«Nej, men - jeg vil aldrig
							 mere lege med Anton.»Andet kunde han ikke sige; om og om igen stammede han de Ord, hulkende og
							fortvivlet - nu var den der igen, al den gamle Kval, nu var
							det fredfulde Liv forbi. Moder svarede ikke stort, sad kun med hans Hånd
							i sin - hun gik ikke i Selskab den Aften - til han
							omsider, mat og svimmel af Taarer, faldt i Søvn.- - - - -Men han holdt sit Ord - hele tre Dage, hvor hårdt han så
							længtes efter Anton. Fader så mørk ud, men tav, Moder måtte have givet
							ham Forklaring, og Regitze havde røde Øjne, som havde hun grædt, og så
							både sky og vred til ham. Den gamle Sorg var igen kommet over Huset, Alf
							tog sin Hævn. - - Dog, da den tredje Dag var ved at
							gå til Ende, kunde Tue ikke mere holde det ud. Bedst som han sad med sit
							Legetøj, grebes han af en vild Desperation : hvad kunde det nytte, han
							stred mod sin Lyst, og hvorfor skulde han gøre det? Alf havde ikke Ret
							til at pine ham således, det var urimeligt, han vilde have Lov til at
							løbe ud til Anton, han vilde have Lov til at - å, men hvorfor kunde
							 Anton dog heller ikke komme, give ham den forrige Fred
							tilbage og dog befri ham for at svigte - ja, det var jo rent
							ubegribeligt - hvor
							 blev Anton af? Ganske vist havde det været Tues Tur at
							komme ud til ham  den første
							Dag, men så de to andre - å, det var også Anes Skyld
							- ja, hvor han hadede hende, hun - -
							- - - - - -
							- - - - - -
							- -inden han ret vidste af det, var han på den gamle, kendte Vej derom,
							farende af Sted i fuldt Løb, for at overdøve den manende Stemme,
							sparkende til Vejens Småstene og forhærdende sit sønderslidte Hjærte
							- han skulde vise Alf - men trods alt var han kun
							lidet kry til Mode, hvert Øjeblik parat til at vende om.Det var nu også et trist Vejr; grå, urolige Skyer jog hen over Himlen,
							oppe over Bjærgfyrrenes stride Toppe kom de og fløj ud over Engene, hvor
							de mange Vandspejl blinkede i det flygtende Lys som våde, skælvende
							Øjne. Regnen stænkede i kolde, metalhårde Dråber, og Vinden tudede så
							sørgeligt som en vildfarende Hund.Skulde han ikke vende om? han havde jo heller ikke sagt nogen Besked
							derhjemme - da - dér nede lå Birtes Hus mellem
							Pilene, Tue så den lave, lune Stue for sig, Bilæggerovnen, Klapbordet og
							- han løb til, så Pytterne sprøjtede om ham, hen ad Vejen, ned
							ad Markstien og ind i Haven. Han standsede i Forstuen med Klinken i
							Hånden - der var så stille, endnu mere stille end ellers, kun
							Blæsten sukkede om Huset - ingen Rok snurrede derinde, og Uret
							var standset. Han blev pludselig så forunderlig angst og skottede
							tilbage, om Døren stod åben til Flugt, jo, den gabede ud til det mørke
							Land - skulde han - da hørte han en sagte Klage inde
							fra Stuen, det var Anton - Anton - hurtigt fik han
							Døren op og tumlede ind - der var bælgmørkt i Værelset, kun
							Sengene skinnede - han hørte en rejse sig og humpe ham i Møde.«Hvem dér?» skreg han og klamrede sig til Døren.«Årk, Gud - er det den lille Inspektør?» lød Birtes Stemme, og
							nu skimtede han hendes store Skikkelse  og Ansigt, «ja, tænkte jeg det ikke nok, han
							vilde komme, men jeg kunde ikke få sendt Bud, og selv kunde jeg heller
							ikke gå, men det nytter vist ikke noget i Dag, der blir nok ingen Leg,
							for -»«Anton - Anton,» stammede Tue.«Ja, Anton -» sukkede Birte - «åh, To-ve, han er så
							møj ringe - jeg frygter rent -»Tue stirrede med opspilede Øjne - dér henne i Sengen
							- det jamrede og peb som et sygt Dyr, og Luften var indeklemt
							og -«Birte, Birte - tænd Lys!»«Ja, Lys - hvor har jeg det - å, jeg er rent fra det
							- men bi lidt,» hurtig tog hun om sit Forklæde og åbnede
							Kakkelovnslågen, så det røde Lys i en Flammevifte strålede ud i Mørket.Og dér, i de grove, hvide Puder, lå Anton - var det ham?
							- med glødende Ansigt - som en Markedsballon
							- med fugtigt-sort Hår og forvildede, blakkede Øjne
							- hans store Hænder famlede over Dynen, og det klynkede og
							klagede i hans Hals.En frygtelig Svimmel greb Tue, det var, som hans Hjærte sprang op at
							bløde, og som Blodet strømmede ned ad ham - han så i et
							forvildet Syn Alfs Ansigt, da han lå og skulde dø - en Dag han
							trods Moders Forbud havde kigget ind til ham - han kunde ikke
							glemme det - hans
							 Ansigt havde været så hvidt, så hvidt, med de violblå
							Øjne vidt opspilede og de fine Fingre klamrende sig til Lagenet
							- men samme Stønnen - samme Rædsel i Blikket
							- var det muligt, skulde Anton også dø? var det Straffen,
							fordi han havde taget ham som Erstatning for Broder?Han så forvirret op på Birte, der med klagende Stemme fortalte, hvordan
							Anton pludselig var bleven syg forgangen Aften, hvordan det var blevet
							værre ud på Natten og den følgende Dag, hvor han havde ligget i ét Skrig
							og været rent vild af sig. - -  Tue huskede stedse på Alf; «Doktor» -
							mumlede han.«Nej Jøsses da - det har her da ikke været!» udbrød Birte så
							forskrækket, som havde han spurgt, om der havde været Krokodiller.- - - - -Da Tue åndeløs og gispende kom styrtende hjem og fortalte om Antons
							Sygdom, var Moder ene hjemme; hun sendte strax Ane efter Lægen, og det
							beroligede Tue lidt, men da han så Moders stive Blik, skreg han:«Mo'r, Mo'r, tror du, Anton dør?»Moder rettede sig hurtigt: «Nej, nej vist ikke,» smilte hun.Tue stirrede på hende, så sank han sammen i hendes Skød og brast atter i
							Gråd:«Mo'r, i Morgen går jeg ud og ser til ham.»«Ja, min Dreng,» Moder lagde sin Hånd på hans Hoved og bøjede sig over
							ham.- - - - -Men næste Dag lå Tue syg af Skarlagensfeber - Anton havde
							smittet ham.- - - - -En lang, blodrød Tid, en Tid, der stod som en Damp om hans Leje og
							skjulte Verden for ham, en Tid, hvor kun han selv var til, og endda kun
							hans plagende Tørst - han lå som i Ørkensand, mægtige
							Løvehoveder stirrede på ham, og dumpe Lyde truede- en Fornemmelse som Gliden ned mod en Afgrund- stedse nærmere - et Tag som af stærke Hænder, der
							holdt ham tilbage - så en dæm rende Tid med et klart Gardin
							for en dugget Bude, med sagte Trin og dæmpede Stemmer, med Faders
							ængstelige Spørgsmål og Moders rolige Svar, med Søsters tårefyldte Øjne
							og Lægens Gæsaransigt og Guldbriller - så en Opvågningens Tid,
							så salig, mild og blid, med Ømhed mod alle og Klarhed og Fred, med
							Fugle, som kvidrede  i
							Vedbenden, og Vogne, som rullede forbi, med Moder og Søster, der sad
							herinde og syede og talte sagte sammen, med Fader, hjemkommen fra Landet
							med dets sunde Blæst i sit Skæg og sin Kavaj og med strålende Øjne over,
							at hans «Pus» var kommet sig igen - alt var som nyfødt, alt
							tungt og ondt var slettet af Mindet, den Luft, Munden åndede, var frisk
							som på Jordens første Dag, de Tanker, der gled gennem Hjærnen var vage
							og rosenrøde, som var man nylig født - ens Hænder var så fine
							og hvide. -Og endelig Dagen, da Moder tog ham på Armen og bar ham ind i Kabinettet
							- hvor spejdede hans Øjne ikke rundt - det var alt
							sammen så kært og kendt, og dog var det, som perlede en Nyhedens Dug
							over alt - til han pludselig så ud ad Vinduet og tav midt i
							sin Tale - ti se: det var blevet Sommer!Ja, det var blevet Sommer - derude stod Allétræerne med de
							svære, mørkegrønne Kroner tæt ned om de runde, brune Stammer, mens
							Aftensolen blussede bag deres Løv.«Men Mo'r, det er jo blevet Sommer» - hviskede han med sagte
							Stemme. Han følte sig til Mode som Munken, der havde lyttet til
							Evighedens Fugl, og Tiden var svundet, og han vidste det ikke
							- til han atter slog Øjnene op og så, at det var Sommer.
							-Regitze slog Armene om ham og kyssede ham: «Ja, Tue, det er blevet
							Sommer», og Moder smilte: «Ja, Tue - nu er det blevet Sommer.»Men han stod ganske stille og stirrede ud i den frodige, grønne Fred
							- og med Undren følte han noget vågne og røre sig i hans
							blodsvage Årer - en sagte, skælvende Jubel - en
							fjærn, svag Sang, nynnet som af tonende Alfestemmer - en Hymne
							til Livet og Livets Fryd, nu han var opstanden fra de døde. Han så op
							med et lyttende Smil og foldede Hænderne:  «Mo'r, nu er det blevet Sommer.»- - - - -Hvor lyksaligt var det ikke at stavre om i Stuerne og hilse på alt det
							gamle, kendte og se det som i et nyt og eventyrligt Skær, at kysse
							Dukkerne Gensynskys, at kigge ind til den gamle Skriver og møde hans
							skelende Blik, at lade Pjusk hakke sig i Fingrene og se dens Fjer skinne
							som Guld i Solen, og så igen huske på, at det var blevet Sommer og krybe
							op i Vinduet og se ud i den højblå Luft, over de grønne, svulmende
							Kroner til den åbne, friske Fjord, hvor de hvide Sejl gled hen
							-«Mo'r, Anton!»Han tumlede ned på Gulvet, hvor havde han dog haft sine Tanker henne
							- Anton - ind til Moder -«Mo'r, Anton?»Moder sad og læste, da han kom; hurtigt lagde hun Bogen fra sig og så på
							ham:«Stille, Tue, du er endnu svag.»«Mo'r, Mo'r, Anton?»Moder tog hans Hænder i sine og med sagte, blød Stemme sagde hun:«Tue, Anton er kommet ud på Kirkegården til Alf.»- - - - -Græde - græde - græde - græde over Alf og
							Anton, føle den gamle Vunde springe op og bløde, bløde, og den nye
							smærte og bløde - Alf og Anton døde - døde bægge to
							- bægge begravne under Jorden - aldrig mere skulde
							de danse og le - aldrig mere lege og springe dér nede i Haven,
							plukke Blomster og spise Stikkelsbær - aldrig mere skulde han
							se dem og tage dem i Hænderne - aldrig mere - men
							hvorfor skulde de dø, hvorfor
							 ?»«Mo'r, hvorfor skulde Alf og Anton dø?»«Vi skal alle dø, Tue.»«Jamen, Mo'r, jeg døde jo ikke.»«Nej, ikke den Gang.»  «Men
							hvorfor skal jeg leve, når Alf og Anton døde?»«Fordi vi ikke kan undvære dig.»«Kan I da undvære Alf?»«Å nej, Tue, men var også du død, hvad skulde så Fa'r og Regitze og jeg
							have gjort?»«Mo'r, du kan ikke dø.»«Jo, Tue, vi skal alle dø.»«Nej, Mo'r, ikke du! ikke du! du
							 kan ikke dø!» Moder, hvis Ansigt kom frem af Dampene
							- af og til - så Løverne måtte flygte -
							Moder, hvis Hænder det var, der holdt ham tilbage, da Afgrunden vilde
							sluge ham - Moder, der var som ingen anden - Moder,
							der var fra først - nej, så måtte jo selve Verden briste!«Nej, Mo'r, du kan ikke dø!»«Nej, nej, mit Barn, nej.»Så var der dog noget
							 fast. - - - -
							-- - - - -Var det virkelig Sommer? Tue begreb det ikke - tungere var
							Verden, tungere end nogensinde før, mørkere, uretfærdigere, mer fuld af
							Skræmsel end før - og hin svage Ild i hans Blod, hin Gnist fra
							Livslykkens flammende Bål, slukket var den, blæst i Aske- og en Skam og Gru var det, den havde været der- Glæde over det Liv, der havde forjaget Alf og Anton, den
							Sommer, hvori Anton var død - og Smærte var det, å stingende
							Smærte - for hvor havde
							 det varmet og lysnet - men nu var det slukt for
							evig -- - - - -Ja, det skulde
							 være slukt - han havde set Birte en Dag fra
							Vinduet, hun gik forbi ude i Alleen med en stor Kurv i Armen, hun havde
							været inde i Købstaden og gjort Indkøb: Sukkerposer, Grynposer,
							Kaffeposer - tænk, hun kogte sig Kaffe endnu! Hun så til Buden
							og nikkede til Tue - og smilte - Tue blegnede af
							Forbitrelse - hun smilte!Og hun havde været ovre på Faders Kontor, for at takke for noget, han
							havde hørt hendes Stemme- den var som altid - at den ikke var bristet!«Å, Birte - hvad var hun?» - han fordrejede Munden af
							Foragt - nej, men han
							 sørgede, han -For det Spring, han nu og da kunde sætte i, det Jubelråb, han nu og da
							kunde udstøde, det var jo kun et Øjebliks Forglemmelse - det
							skulde ikke mere ske - og hvad var det så mod Antons Moder,
							der uanfægtet købte sig Kaffe og læskede sig med? -- - - Var det ikke underligt med Regitze
							- Tue syntes, hun ligesom undgik
							 ham i denne Tid. -- - - - -En Eftermiddag var han på Vejen derom - han havde ikke været
							der siden hin Aften, han løb hjem. Men nu måtte han se det lille, gamle
							Hus, hvor han og Anton havde været så lykkelige sammen, hvor det var,
							som noget af Anton endnu levede.Og det gjordes hårdt nødvendigt, han mindedes om ham, ti de Spring var
							blevet mange, og de Råb var blevet talrige i den sidste Tid. -- Nu var han under Bjærgfyrskrænten, han krøb op på en
							Skærvebunke og stirrede - jo, derovre lå Huset, så sørgeligt
							lille og ensomt under sine Træer i de store, skumrende Enge -
							og dér nikkede Fjerbusken på Herrehovedet, og dér - å Anton
							- Anton -- Han sank sammen på Skærvebunken og pressede sit Ansigt ned i
							den skarpe Singel - han behøvede det ikke - han
							behøvede ikke at holde sin Troskab vedlige, Sorgen vældede og vældede
							fra hans Hjærte- Minderne hviskede i Poplernes Bladerøster -- Det rørte ved hans Skulder - han foer forfærdet op
							- det var Birte, som stod bøjet over ham med et Risknippe på
							Skuldrene og et rødbroget Tørklæde om Hovedet.«Herre Gud - er det den lille Inspektør, hvad ligger han dog
							her og græder for? hvad er der løs?»Det kunde hun spørge om, Antons Moder - -«Anton - Anton,» jamrede han.«Ih, nej se da, er det lille Anton, han græder for,» udbrød Birte bevæget
							og snød sin Næse. «Ak ja, det var jo så møj sørgeli' for et enli'
							Mennesk'», sukkede hun.Tue skottede op til hende, og der sneg sig en ydmyg Anger ind i hans
							Sind; dér havde han pralet af sin Sorg og havde ophøjet sig over hende,
							fordi han syntes, hun allerede havde glemt Anton - som han nu
							så hende stå dér, bøjet under Knippet, og stirre over mod Huset med
							tårevåde Øjne, skammede han sig, så han helst havde boret sig ned i
							Skærvebunken - han så jo, hvor hun sørgede -Og hvor ensomt måtte det ikke være for hende ovre i den lave Hytte, helt
							alene som hun var -«Å Birte,» hviskede han og trak i hendes Skørter, «må jeg komme ud og
							besøge dig som før?»Hun vågnede op og så ned på ham: «Herre Gud, lille Inspektør, hvad
							Fornøjelse kan han have af at besøge en enli', gammel Kone?»«Jo-o», hviskede Tue.«Ja, Guds velsigne ham, den søde Dreng», udbrød Birte pludselig, tog ham
							hæftigt ind til sig og kyssede ham, «for det han holdt af Anton og
							gjorde hans sølle Liv glad.»Hun slap ham, halvt forskrækket over den Dristighed, hun havde tilladt
							sig over for «den lille Inspektør», men Tue var slet ikke krænket
							- som han ellers blev så let, når fremmede krammede ham
							- det var jo Antons Moder - -- - - - -Så travede Tue da atter sine Ture ud til Birte, sad atter på Herrehovedet
							og hørte Ælmene hviske, men nu ikke mere om rustningsblå Riddere og
							kuttegrå  Munke, men om Anton og
							ham selv og deres Lege; atter sad han i den mørke Stue, hørte Rokken
							snurre og Uret dikke, legede med Cigarkasserne - nu altid
							Handelsskib, for det var dog det
							 , Anton til sin Dødsdag helst havde leget -
							tittede mellem Urtepotterne ude i de høstlige Enge, hvor Tågerne
							sejlede, og hørte Birtes ru Stemme fortælle om Anton og Kaffe imellem
							hinanden, uden at det nu gjorde ham noget. Han havde lært at forstå
							Birtes Sorg.Han mærkede med Tilfredshed, at nu hændte det ham aldrig mer at glemme
							Anton, mens der dog samtidig kom en vis mørk, sørgmodig Ro i hans Sind.Han så imidlertid nok, at Moder ikke syntes om de Besøg, og en Aften, da
							han var kommet hjem og havde gemt sig bag den store Lænestol for ret at
							fordybe sig i Sorgen over Alf og Anton, hørte han Moder og Fader tale om
							det; de vidste ikke, han var i Stuen.Moder sad henne ved Vinduet, og det var hende, som begyndte.«Jørgen,» sagde hun, «vi må se at få Tue i Skole.»Fader gik op og ned ad Gulvet, nu standsede han.«I Skole, Elisabet - hvorfor det? Han er jo kun ti Ar
							- lad ham dog være fri for det en Stund endnu.»«Han må lære noget,» sagde Moder.«Lære,» brummede Fader, «du og Regitze læser jo med ham - tror
							du egentlig, Mester Linné kan gøre det bedre? Nej, han har såmænd meget
							bedre af at køre på Landet med mig end af at sidde i en Skolestue
							- lad ham først lære selv
							 at tænke, så kan han endda siden lære, hvad andre har
							tænkt.»Moder kniplede lidt i Tavshed, så sagde hun:«Jeg er bange for at lade ham gå så alene, nu også Anton er død
							- han må ud og have Legekammerater - det kan ikke
							gå, Jørgen, du ser jo,  hvor han
							hver Dag traver om til Birte, han kan ikke glemme hverken Alf eller
							Anton - men det må han, hvis han skal leve,» Moders Stemme lød
							pludselig så hård.Fader stod henne ved Kakkelovnen, han havde taget Piben ud af Munden og
							så hen for sig.«Tror du, han vil glemme dem, når han kommer i Skole?» spurgte han, hans
							Røst var usikker.«Ja, efterhånden, alt det nye, han får at se - husk på,
							herhjemme har Anton været, på Landet har han været, men ikke i Skolen.
							Og så de nye Drenge -»«Ja, ja,» sukkede Fader, «så er der vel intet andet at gøre -
							så tjener Mester Linné da endelig sine otte Kroner,» smilte han.«Ja, jeg lod ham også helst være fri, men han må glemme, han må glemme.»«Ja, det kan jo være - de nye Drenge - så gør det da,
							Elisabet.»Fader gik og lukkede Døren efter sig, Moder blev siddende og stirre ud i
							Alleen. Men da stod Tue ved hendes Side, rystende af Vrede:«Mo'r, jeg glemmer ikke Anton, ikke Alf, jeg vil ikke glemme dem, jeg vil
							-»Moder foer sammen: «Men Tue - hvor kom du fra?»«Fra Stolen - men jeg vil ikke glemme - jeg vil
							-»Hun trak ham ind til sig: «Du skal heller ikke glemme dem, hverken Alf
							eller lille Anton, men du skal ikke lade, som om de stedse lever, for de
							er døde, og ihvad du så end gør, bliver de aldrig mer levende, men du
							lever, og derfor må du ud og se Verden og lære andre Mennesker at
							kende.»Tue stirrede næsten fjendtligt på Moder: «Og for - -
							forråde Alf og Anton.»«Tue, hvad siger du - Alf og Anton, dem kan du hverken gøre
							ondt eller godt.»  «Jo
							- for leger jeg med de nye Drenge og glemmer dem -»«Hvad så?»«Så er de først helt døde - og så har de aldrig
							 levet.»«Nej, Tue, du skal i Skole, og det snarest mulig.»- - - - -Han skulde i Skole - for at finde nye Venner i Steden for de
							døde? hvorfor skulde han have nye Venner? Havde Alf og Anton levet,
							vilde alle have sagt, at han skulde blive ved at holde af dem
							- nu de var døde, hed det på én Gang, at han måtte finde andre
							at elske - Hvor kunde det dog være? Skulde han da virkelig
							holde op med at elske dem, fordi de ikke mere kunde lege med ham? det
							var jo ikke deres Skyld, de vilde jo gærne være bleven ved med at leve.
							Hvor frygteligt, de skulde glemmes, fordi de var døde!Nej, nu gjaldt det at ruste sig, nu selv Fader og Moder sammensvor sig
							med det Onde imod ham - nu måtte han se at klare sig selv
							- og han skulde
							 nok gøre det - de skulde få at se, at han var
							trofast og stærk. Alf og Anton kunde være ganske rolige, han vilde ikke
							glemme dem, aldrig glemme dem for de nye Drenge.De nye Drenge - Tue blev trang om Hjærtet ved Tanken på dem
							- hvad var det dog, der ventede ham? han skulde ud blandt
							lutter fremmede, han aldrig før havde set - og tilmed Drenge
							 - havde det endda været Voxne eller Piger
							- men Drenge! Alt, hvad Tue anede af vildt og hårdhændet i
							Livet dér ude bag Hjemmets Ruder, syntes ham at stamme fra Drenge. Og i
							deres Vold skulde han være givet hele Formiddagen - hvad kunde
							de ikke finde på at gøre ved ham, når de så, han ikke vilde elske dem og
							ikke lege med dem? hvor kunde Moder dog  udsætte ham for sådant noget? O, han følte det
							- al Lykke i dette Liv vilde være forbi for ham, når han kom
							mellem dem!I stigende Angst talte han på sine Fingre de Dage, der var tilbage
							- sex - fire - to - én
							- ingen -- den sidste Nat sov han ikke for Skræk.IV.Mester Linnés Skole lå derude, hvor Byen ophørte, og Landet begyndte, i
							en lang, ubebygget Gade, hvor kun enkelte gamle Huse stod, med høje,
							svajede Tage og spidse Kviste, som oftest kun beboede i et Par Fag og
							mest af små Pensionister eller ensomme Gamlinge, der havde ejet Gårde på
							Landet og nu sad ubevægelige Dagen igennem på deres Forhøjninger, i de
							læderbetrukne Lænestole og med Hænderne foldede om Tobakstønden stirrede
							ud mod den frie Horizont. Her var Lejerne billige, og her kunde de høre
							Aftenklokkerne ringe Solen ned ude i deres gamle Landsbyer, hvis hvide
							Prikker øjnedes fjærnt i det Grønne.Mester Linnés Hus var det yderste af dem alle; «Villa Sindsro» hed det,
							med høj Kælder og dobbelt Stentrappe med Jærngelænder op til Stuen. På
							det buede, mosgroede Tag knejste to Kviste, en til hver Side; i den ud
							mod Engene havde Mester Linné sin vindomsuste Bolig, og herfra kunde
							Gadens øvrige Beboere i stille Sommeraftener høre hans Violinstrøg. I
							den anden boede hans Husholderske, Eline Petersen.Her ude på den høje Trappe stod da Tue hin længe frygtede Morgen og
							skulde sige Farvel til Moder. Solen skinnede venligt på de gamle
							Hustage,  og Luften var kølig og
							frisk. Men Tue kunde intet andet sanse, end at Moder vilde gå fra ham og
							lade ham ene tilbage mellem alle disse fremmede, langt borte fra Hjemmet
							og Stuerne.«Mo'r, Mo'r,» stammede han og klamrede sig fast til hendes Hånd.Moder trak den læmpeligt til sig: «Tue, vær nu fornuftig,» sagde hun og
							så på ham med sine stærke, blå Øjne, «tænk nu på, hvad jeg har sagt dig
							- jeg kommer jo og henter dig Klokken ét.»Hun gik hurtigt ned ad Trappen, vendte sig endnu en Gang og nikkede
							smilende op - så gik hun.Hun gik - det svimlede for Tue - hun
							forlod ham virkelig - han blev ene - således måtte
							det være at dø - - -«Nu min Ven, så må du nøjes med mig», lød det i hans Øren; han så
							forvirret op i Mester Linnés magre Ansigt, «du kender jo da lidt til
							mig, ikke sandt?»Hans Stemme var så venlig, at Tues Hjærtebanken sagtnede lidt. Mester
							Linné trykkede hans Hånd og smilte:«Velkommen skal du være - træd indenfor - velkommen,
							o -» han standsede på Tærsklen og fæstede et så tragisk Blik
							på Tue, at hans Hjærte atter tog til at hamre, »her byder jeg dig
							 velkommen, Sønnen af den eneste Mand jeg højagter mellem
							denne Stads foragtelige Indvånere - han, som sendte en
							virkelig Kammerrådstitel tilbage - velkommen i en Skole
							 , i min Skole - o, det skulde have været i min
							Ungdom! Nå -,» han strøg sig over Ansigtet og lukkede Døren.I det samme gik en anden Dør op ovre i Baggrunden af Gangen, og Tue så et
							Hoved blive stukket ind - et hulkindet, storøjet Ansigt med en
							Rede rødt Hår om Ørene; det slog ham strax, at sådan måtte Mester Linnés
							Husholderske se ud.«Henrik,» hviskede hun, «Henrik.»Mester Linné snurrede rundt.«Hvad for noget - Eline Petersen, hvad vover du? forsvind!»«Jamen, Henrik - Drengene - -»«Eline Petersen - vil du forsvinde eller -»Hovedet forsvandt, og Døren slog i.Tue havde allerede længe hørt et Spektakel uden Lige, Skrig og Skrål og
							Hamren, men så optaget havde han været af, hvad der foregik omkring ham,
							at det først nu gik op for ham, at det var Drengene, der larmede.
							Skrækken greb ham igen, så han rystede - det lød jo som vilde
							Dyr, der hylte - således måtte de Ræve, Fader fortalte om,
							have glammet i fordums Tid fra Ureskov - til dem skulde han
							ind!«Knægte -» mumlede Mester Linné og trak ham hurtigt med sig
							gennem et Par tomme Rum, «men o, den Frihed, den Frihed, den lader sig
							ikke betvinge!»«Stille!» han stod på Tærsklen og lod de gnistrende Øjne fare rundt; Tue
							så en Mængde Drengeansigter vendte mod sig med nysgerrige Øjne og åbne
							Munde. Mester Linné halede ham frem: «Her bringer jeg Eder en ny
							Kammerat, Tue hedder han, og hans Efternavn Tavsen. Hvad de hedder, må
							du selv erfare, min Ven. Tag Plads!» Han skubbede ham ind på en Rænk,
							hvor der allerede sad tre, og gik med lange Skridt op til Katedret, som
							stod midt i Stuen, Tue så hjælpeløs efter ham - forlod han ham
							nu også?Timen begyndte, Mester Linné spurgte, og Drengene svarede, men Tue hørte
							ikke stort, han var altfor optaget af at bringe sig i behørig Afstand
							fra sine Rænkekammerater og udspejde Lokaliteterne. Hvad han strax havde
							bemærket, var det utrolige, at man slet ikke kunde se ud ad Ruderne, de
							var helt oversmurte med Kridt, kun en Stump blå Himmel med en
							solbeskinnet Sneglehussky, eller en Fugl, som fløj  forbi. Men det hørte vel sagtens til en Skole.
							Derimod var de store, blå Kort, der hang på Væggene ligesom i Faders
							Kontor, så hjemlige, at Tårerne steg ham i Øjnene. Og det var altså de
							Drenge, han skulde have til Venner i Steden for Alf og Anton -
							ja, de var aldeles, som han havde tænkt sig! tykke, rødkindede, med alt
							Håret skrabet af - og dumme var de - hør bare, om de
							kunde svare rigtigt på et eneste af Mester Linnés Spørgsmål, endda de
							var så lette - alt det havde han og Anton lært for længe siden
							hjemme hos Moder.Ak hjemme - nu skinnede Solen ind i Dagligstuen, hvor Moder og
							Søster sad og syede, Pjusk kvidrede i sit forgyldte Bur, og Ane
							skramlede ude i Køkkenet. Hvorfor måtte han dog ikke være dér mere? det
							var jo dér, han hørte til, og ene dér, han kunde være lykkelig
							- hvad skulde han dog her efter, når Stuerne stedse stod og
							ventede ham? Hvorfor kunde han ikke rejse sig og løbe bort fra dette
							fremmede Sted?I det samme brød Solen i en bred, gylden Strøm ind gennem Ruderne og hen
							over Drengenes Hoveder, Mester Linné så hastigt op, han slog uvilkårlig
							ud med Hånden, som vilde han hilse Solen velkommen - men Tue
							sad og stirrede lige ind i Solskinnet, ti dér henne ved Vinduet sad en
							Dreng, han ikke før havde set - han følte sit Hjærte banke og
							Rødmen stige i Kinderne - så smuk
							 den Dreng dog var - et Brus af brune Krøller
							gnistrede om hans løftede Hoved og kastede en blånende Skygge over hans
							rene Pande og broncegyldne Hud, to frejdigt smilende, blå Øjne så op i
							Solstrimens dansende Støvmillioner. Der var bleven ganske stille i
							Stuen, og med Undren hørte Tue hin gyldne Strengeleg tone i sit Indre,
							ligesom den Dag han kom op fra sit Sygeleje og så. at det var blevet
							Sommer.Pludselig sluktes Sollyset, Skyerne fløj atter forbi derude, og det
							skumrede atter i Stuen - der gik  som et Suk gennem Klassen, Mester Linné greb
							sin Bog og udbrød: «Nå videre!»Men Tue sad og rystede på sin Bænk, hvad var det dog nu, han havde gjort?
							o, Anton, Anton - han blussede af Skam, dér han sad, og Gråden
							steg ham i Halsen - men nej, nej, de skulde ikke få Ret
							- Alf og Anton skulde ikke glemmes, skulde ikke trænges bort
							af den nye - anden - bare fordi han var smuk og
							levede, mens de smuldrede i deres Grave - han vilde ikke mere
							se på ham - -En Klokke slog et Sted inde i Huset - alle Drengene foer i
							Vejret, fløj ud på Gulvet mellem hverandre, skrigende og stampende,
							knaldende Pultlågene i - Tue så forvirret og opbragt på dem
							- hvor var de dog simple og rå - og se, selv den
							kønne Dreng var med - -«Nå, min Ven, nu skal du ned og lege med dine nye Kammerater,» sagde
							Mester Linné og lagde sin Hånd på hans Skulder.Tues Hjærte brændte, de nye Kammerater - jo, han skulde
							- men da han kom ned på den gruslagte Plads bag Huset, glemte
							han Skolen og det Hele, ti dér, bag det lille Stakit, lå jo Engene for
							ham, så flade, stille og grønne, skiftende under Sol og Skygge, mens den
							lille, hvide Kirke tændtes og sluktes som et Alterlys i det skovblå
							Fjærne.Tue stod ved Stakittet, hvor Græsstråene stak ind, hans Øjne skinnede af
							Glæde, Engene havde bragt ham en venlig Hilsen fra Hjemmet -
							og dér ovre - han skyggede med Hånden for Solen -
							under Vilstrup Bankedrag, hvor det glimtede i en Gavlrude -
							var det ikke Birtes Hus under Herrehovedets Træer og -
							- -- - et Ryk så han tumlede omkring og faldt ned i
							Gruset, og et triumferende Skrig - omkring ham stod hele
							Drengeflokken, skrålende af fuld Hals: «Se, hvor han drat!» «Ja, hvor
							skulde han kunne stå på  de
							Ben?» «Han er jo en Pige - sikket langt Hår han har
							- ligesom min lille Søster!» »Og sikken Hue med Flagrebånd!»Tue blev siddende og så på dem - efter den første Forskrækkelse
							var han nu ganske rolig og resigneret - det var jo en
							Selvfølge, at det måtte gå ham således, når han kom mellem Barbarer
							- nu kunde Moder se -«Hvad har I for her?» det var den kønne Dreng, «hvad, er det en Måde at
							behandle den nye Dreng på? Væk siger jeg!» Han puffede til dem, så de
							røg til Siden, knurrende, men adlydende. «Og hvad sidder du der for?
							Rejs dig!» befalede han Tue. Tue rødmede og kom op, forlegent børstende
							Gruset af sin Bluse.Hvad var det, du hed?»«Tue,» hviskede han.«Så - nå, og jeg hedder Sigurd,» han nikkede tilfreds til ham
							- som sagde han. «Jeg er Konge, du er Degn.» Tue mærkede det
							vel, men han var ham taknemmelig, fordi han havde befriet ham, selv om
							han havde kaldt ham «den nye Dreng,» hvad skulde det til? som om han var
							eller nogensinde kunde blive Mage til de andre? som om han ikke altid
							var Tue Tavsen og hørte til derhjemme i det vedbendgrønne Hus.«Nå, kom nu du,» Sigurd stak sin Arm ind under hans og vilde trække ham
							med sig, men Tue holdt fast ved Stakittet - hans Hjærte
							hamrede - han turde ikke gå med Sigurd - det måtte
							ikke ske!«Hvad - vil du blive stående og glo ud i de Enge? hvad er dér
							at se?» han så nysgerrig derud, som ventede han at se en Flodhest vade
							om derude. Tue fornam en flygtig Uvilje mod Sigurd, fordi han ikke kunde
							se, hvor skønne de Enge var, men nu måtte han følge ham, enten han vilde
							eller ej.«Kan du lege?»  «Ja,» han så
							hastigt op i Sigurds spørgende Øjne, hans Hjærne kom øjeblikkelig i Fart
							med brogede Fantasier.«Ja, jeg mener: slås
							 .»Tue så sky bort. «Nej,» hviskede han - slås, som det
							 var at lege!Sigurd mønstrede ham misbilligende. «Jamen, du har et kønt Hår,» lagde
							han pludselig til og tog kærtegnende Tues lange, bløde Lokker i sin
							Hånd. Tue rødmede af Undseelse; han syntes, at Sigurd behandlede ham som
							en Pige - og nu sagde han det: «Du skulde sgu været en Pige!»Tue fik ikke Tid til at undres over, at Sigurd vilde bande, ti nu stod
							Mester Linné oppe på Trappen, klappede i Hænderne og skreg ned til dem:
							«Op! Op!» og Sigurd satte i Løb med ham op over Pladsen. Idet de løb
							forbi Mester Linné, strøg denne sin Hånd hen over Tues Hoved: «Min Ven,»
							sagde han smilende. Tue følte sig taknemmelig for det varme Blik i
							Lærerens Øjne, men fornam samtidig en egen skarp, stikkende Lugt, som
							var ham imod. Da de kom ind i Gangen, hviskede Sigurd ham leende i Øret:
							«Nu har han besøgt sin Trøster.»De Ord grublede Tue længe over, da de atter sad inde i Skolestuen; hvad
							mente Sigurd dermed? uden han selv vidste hvorledes, rimede de sig
							sammen med det, Fader en Gang havde sagt: «Ja - og hvis der
							ikke var Fruentimre og Klukflasker til,» det røde Hoved derude, som hed
							Eline Petersen, hvad mon det Hele var - -? Tue
							rødmede, han mødte Sigurds Øjne, der smilte til ham, og hin varme Strøm
							gød sig atter gennem hans Blod, han nikkede tilbage til ham, halvt
							undselig, halvt stolt - - men så var den brændende
							Skam der atter, hans Hjærte klaprede af Angst og Fortvivlelse
							- o Gud, hvad skulde han gøre- han elskede jo Sigurd - nu - den første
							 Dag- havde han været troløs!- - - - -Det var Aften og stille og mørkt, enkelte tunge Regndråber slog imod
							Ruden, og stundom sukkede Blæsten gennem Alleen derude. Tue lå med
							Hovedet boret ned i Puderne og lod alt det, der var sket ham i Dag,
							glide forbi sig. Han rystede af Angst ved Synet, men hvor havde
							 ikke også alting svigtet ham!Om Eftermiddagen var han i sin Nød tyet ud til Birte, men havde ikke
							fundet hende hjemme. Forgæves havde han stået og dundret på hendes Dør,
							så det genlød i Engenes Stilhed - var hun ikke hjemme? nej,
							hun var
							 ikke hjemme; Antons Hjem havde lukket sig for ham, som
							Templet for den mensvorne, men det var jo kun forskyldt, han havde ikke
							fortjent bedre. Og han var sunket om på Tærsklen til det tillukkede Hus
							og havde stirret fortabt over mod Herrehovedets Træklynge, mens Mørket
							slørede den vide Slette, og de første Stjærner glimtede frem.Ak, hvor langt var han ikke allerede kommet fra Anton på denne ene Dag;
							det var, som lå der År imellem hine uskyldige Dage, da han havde leget
							dér inde i den lave, venlige Stue, og denne ensomme Aften, da han sad og
							skælvede af Undseelse og Skam på Trappestenen foran den låsede Dør
							- - stakkels Adam og Eva i Billedbiblen!Og da han var kommet hjem - han havde slet ikke turdet møde
							Moders Blik, ti hun forstod jo det Hele, hun vidste jo, at han ikke var
							løbet om til Birte af samme Grund som fordum, og hun havde nok fortalt
							det både til Fader og Regitze, han kunde mærke det på dem, de smilte ad
							ham - de triumferede - å ja, de havde jo også fået
							Ret, så skammelig Ret - men havde han bare truffet Birte
							hjemme, var han bare sluppet ind, så havde Stuens gode Ånder nok skænket
							ham Våben til at kæmpe mod Sigurd i Morgen, nu derimod - å, i
							Morgen - hvad skulde det blive til? kunde han dog bare dø i
							Nat, dø trofast  og uskyldig
							- - men Gud
							 måtte hjælpe ham, vilde ikke andre, så måtte Gud
							- -Han lagde sig om på Ryggen og stirrede med brændende Øjne op på det mørke
							Loft.«Hjælp mig Gud! hjælp mig!» stammede han, atter og atter, åndeløs,
							snappende efter Vejret og knugende Hænderne i hinanden.- - - - -Næste Formiddag stod Tue i Skolegården, ved Stakittet og stirrede ud mod
							den hvide Kirke, mens Drengene støjede bag ved ham på Pladsen. Men var
							hans Øjne end dér ude i de gamle Enge, så var hans Hjærte der ikke. Det
							hamrede og slog, så det dunkede i Halsen og uafbrudt spurgte han:
							«Kommer Sigurd, eller kommer han ikke?» og han bad med Hånden klemt om
							Staverne: «Gode Gud, lad ham ikke komme! lad ham ikke komme!» men
							inderst inde hviskede det ængsteligt: «Hvorfor kommer han ikke
							 ? hvorfor kommer han dog ikke?»«Hvad, står du nu dér igen og glor?»Tue foer sammen - dér var han! En Strøm af Glæde hvirvlede ham
							gennem Hovedet, og uvilkårlig vendte han sig om mod Sigurd. Men sky slog
							han Øjnene ned for hans blå, ransagende Blik, han stod med Hånden på
							hans Skulder og betragtede ham nysgerrigt:«Hør, du er vist en sær Fisk - men alligevel - jeg
							kan pokkers godt lide dig - skal vi være Venner, hvad?»Tue snappede efter Vejret - Herre, hjælp! hjælp I frist mig
							ikke over Evne - så - -«Hvad, vil du ikke? vil du ikke være Venner med Sigurd Ross -
							nu har jeg -»«Jo - jo -,» stammede Tue.«Det skulde jeg mene - hid med din Næve - nåda, er
							det en Måde at gi' Håndslag på - sådan en tjattet Jomfruhånd
							- nå, klem ordentlig til, Dreng  - det er svoret, Venner -
							det er svoret,» Sigurds Øjne brændte i hans.«Svoret,» hviskede Tue opgivet.«Og kom så og lad os få os en regulær Tagfat - første Mand ved
							Pumpen!»- - - - -Det var et Par Uger efter, ude ved Mester Linnés Trappe; Solen skinnede
							skråt hen over Gaden, så de gamle Huse halvt lå i kølig Skygge. Under de
							mosgrønne Tage stod de klare Vinduer åbne mod Engenes Friskhed, de gamle
							sad dér inde i de dæmrende Rum, i Underbenklæder og Nathuer og slubrede
							Teen i sig, i denne årle Morgen drømmende sig hjemme på deres landlige
							Gårde.Tue stod lænet mod Villa Sindsro's Smedejærnsgelænder og stirrede ud over
							den flade, duggrå Slette, hvor Åen glimtede i Solskinnet. Lette Tågeflor
							sejlede hen langs de bakkede Skove, og Lærkerne kvidrede i Kor oppe
							under den skyfrie Himmel. Skibet Kirkes hvid Sølvnål lyste i Skovenes
							mørkeblå Slør. Men Tue så intet andet end den Røgsøjle, der steg rank og
							blå i den stille Luft hist ovre fra den lille Hytte under Vilstrup
							Banker, hvor hans Glæde fordum havde boet, men hvor han nu aldrig mere
							turde komme.Således havde han stået hver Morgen, siden hin ulykkelige Dag han først
							kom i Skole, og havde set den stige som Røgen fra et Alter, der evigt
							brændte til Antons Minde, hver Morgen pressende Angrens Brod dybere og
							dybere i sit troløse Hjærte, bitterligt erkendende, hvor ringe og troløs
							hans Sorg havde været mod Antons Moders, som han en Gang havde vovet at
							foragte. Ti hvad hjalp det vel, at han i dette Andagtens Øjeblik
							mindedes Anton så levende og varmt, som nogensinde da han havde været i
							Live? Han vidste jo, at så såre han så ind i Sigurds spillende Øjne,
							vilde hvert Minde om de døde være  svundet som Nattens Tåger for Morgenens Sol - vilde han kun
							se Sigurds friske Ansigt, kun høre hans triumferende Latter, mens hine
							blegnede Ansigter og hine klagende Stemmer var glemte, som havde de
							aldrig levet og talt, og havde han aldrig elsket dem. En dyb, grådtung
							Selvforagt brændte i hans Sind, mens han langsomt steg op ad Trappen.- - - -Men i næste Frikvarter fløj han rundt med Sigurd nede på Pladsen, med
							bankende Hjærte, blussende af Iver, jublende når han undgik ham, til han
							blev indfanget, og de stod Bryst mod Bryst og lo hinanden ind i Øjnene
							- ti havde Sigurd end ikke fået ham til det, han egentlig
							kaldte «Leg»: Slagsmål - så havde Tue dog forlængst glemt sin
							Foragt for slige fantasiløse Lege som Tagfat - ja, han følte
							endog en aldrig før kendt Glæde ved Brugen af sine Kræfter, når de
							stormede af Sted, og en sød Mathed i Blodet, når de forpustet standsede.
							Og iøvrigt var det ham ligegyldigt, hvad
							 de legede; når han kun var sammen med Sigurd, kunde gribe
							hans Hånd under Løbet og se ind i hans strålende Øjne, var han glad.Ude i Engene var Alterrøgen forlængst henvejret.- - - - - -
							- - - - - -
							- - - - -Søster Regitze var blevet konfirmeret og havde fået lang Kjole, så Tue
							knap kunde kende hende igen. Hun var ikke mere den lille, fortrolige
							Søster Regitze med det regnbuefarvede Sind, der snart fik hende til at
							sprudle af Latter med sin store, røde Mund og snart til at hulke i ør
							Fortvivlelse; hun løb ikke mere om og kyssede Roserne nede i Haven og
							fortalte ham ikke mere Eventyr om de fjærne Landes Tillokkelser og
							Sydens evige Somre; når Fader og Moder nu var ude, var hun selv med.
							Ikke heller viste hun ham mere Billeder i Mytologien, hun sagde, hun
							havde ikke Tid dertil, og hun havde virkelig også meget at tage Vare på.
							Hun gik ikke mere i  Skole, men
							læste selv mange Bøger, både Latin og Græsk, for hun vilde være Student.
							Men det var ikke det alene, nej, hun var også en helt anden i sit Væsen,
							i sin Gang og sit Smil. Hendes Ansigt var blevet længere og smallere, og
							det vilde, røde Hår var bundet op i en tung Knude i Nakken. Tue var slet
							ikke mere sikker på hende, han følte sig tit lidt trykket, når han var
							ene med hende. Hun var mindst ligeså venlig som før, men talte dog så
							underlig overlegent til ham, og fortalte han hende noget, lyttede hun
							adspredt til; hendes drømmende Øjne så langt forbi ham, ud imod Aftenens
							rødmende Skybanker, og så kunde han forgæves vente på Svar, mens han
							skottede til hende, halvt krænket og halvt beundrende. Klagede han til
							Moder, smilte hun og sagde: «Ja, ja, Tue, Regitze er ved at voxe fra
							dig.» Og Fader, hvor var han ikke stolt over hende - hun havde
							nu altid været hans Yndlingsbarn, fordi hun havde samme røde Hår, som
							han havde haft, da han var ung - men nu fulgte hans Øjne
							hende, hvor hun svævede på sin lette, lydløse Gang, og ofte tog han
							hende om Livet og kyssede hende på Panden. «Store Pige,» sagde han.I den sidste Tid var der også begyndt at komme så mange unge Piger i
							Hjemmet, som fyldte de stille Stuer med deres lyse Stemmer og glade
							Latter, som fløj rundt i Havegangene med brusende Skørter eller gik Arm
							i Arm og hviskede og tiskede sammen.Tue syntes, de var så smukke, og var hemmelig glad og stolt over dem, men
							han var tillige bange for dem og gemte sig bort i en Krog, når de kom.
							Når de så havde siddet og pludret en Tid inde hos Moder, trak de sig
							gærne op på Regitzes Værelse, der lå oppe i Husets Gavl med Udsigt over
							Haven og Fjorden med dens Skove, Øer og Næs. Da åndede Tue lettere, men
							savnede dem alligevel. Hændte det så, at Moder sagde: «Å, Tue, kan du
							ikke løbe op til  Regitze og
							spørge hende, om hun har taget min Brodérsax» eller lignende, fik han
							altid hæftig Hjærtebanken eller blev rød i Kinderne, idet han skyndte
							sig at løbe op ad den snævre Loftstrappe. Men han kunde ofte stå længe
							foran den blå Tapetdør og lytte til Stemmerne derinde, før han fik Mod
							til at banke på. Så snart han kom ind, standsede al Snakken, og alle
							vendte sig om imod ham. Dér stod han, blændet af det stærke Solskin fra
							de høje Vinduer, og blussede af Undseelse. Alle disse klare Pigeøjne,
							lokkede Hoveder og friske Ansigter gjorde ham rent forvirret, han følte
							sig så lille og grå og kunde kun sagte fremstamme sit Bud. Regitze
							rejste sig og søgte i Syskrinet, og Snakken begyndte igen. Han fik lidt
							Mod og skottede lønligt omkring på Veninderne, der sad i Kres på Stolene
							eller i den lille, røde Sofa. Dér var hun, han følte sig mindst
							ængstelig for og holdt mest af, den lille, slanke Charlotte med det
							brune, krøllede Hår skyggende over den skære Pande og de milde Dueøjne,
							hun var hans Søsters bedste Veninde og født på samme Dag. Og dér var den
							store, lyshårede Pige med det brede Ansigt og de sprudlende blå Øjne,
							hun lo altid og havde så stærke Hænder, hendes Navn var Hedvig Berg, og
							hun var Datter af Proprietæren paa Branderupgård. Og dér var de to
							Borgemesterdøtre, Kristence og Adéle, høje, tynde Piger med lange,
							stillestående Ansigter, blide Munde og krokusgyldne Lokker -
							og dér, lænet tilbage i Stolen, var endelig Vibeke Søtoft ude fra
							Kølholt, blond og rødmende, med lidt døsige, blå Øjne og røde Læber, der
							altid bed i det blanke, krusede Hår. Hun sagde sjælden noget, men smilte
							forborgent og rettede på Sløjfen på den svulmende Barm. Hvor var de dog
							søde alle sammen - men Regitze var alligevel den bedste, skønt
							hun slet ikke lignede de andre, nej, det gjorde hun ikke - hun
							var ligesom slankere og finere end de, en fremmed, blå Iris  mellem hjemlige Roser og Asters. De
							kunde heller slet ikke begribe, at hun gad læse mere, nu de endelig var
							slupne fri fra Skole.«Herre Gud, hvad skal vi dog med al den Lærdom?» sagde de, «den har vi
							såmænd ingen Brug for.»Men Regitze rystede på Hovedet og strøg kærtegnende hen over sine kære
							Bogrygge.«Kan I da ikke forstå,» sagde hun, idet hun stirrede ud for sig, som så
							hun langt forbi dem, «at vi aldrig
							 kan få nok at vide? Hvor bliver Livet ikke ellers
							fattigt! Jeg kan ikke nøjes med at leve mit
							 Liv i min
							 Tid, jeg vil også se, hvordan andre har levet i andre
							Lande og andre Tider.»De så forundret på hende, og Hedvig sprang op fra sin Stol: «Uf, sikke
							noget - jeg synes virkelig, man har ondt nok ved at leve sit
							eget Liv, jeg!» Og hun strakte sig, stærk og stor, så Kjolen spændtes
							over Brystet og Armene.Borgemesterdøtrene sagde ingenting, og det var af en god Grund, for de
							kunde knap læse indenad. Men den lille Charlotte så beundrende på
							Regitze med sine blide, blå Øjne: «Ak ja, Regitze, når man kunde
							 lære det-» Vibeke stirrede hen for sig med
							Blikket fuldt af tung Sødme, hun hørte slet ikke, hvad de talte om. Men
							Tue følte sig helt stolt, han tænkte på sine og Regitzes Eventyrfarter i
							fordums Tid - deres Sejlads til Sydens Øer og deres Bestigning
							af Olympens Tinde - han forstod langt bedre Søster end de
							dumme Piger.Men hvor var de alligevel kønne, som de sad dér og snakkede i Solskinnet
							og lo og støjede - han så sig helt ør i Hovedet på al denne
							Lokkefylde, alle disse små, hvide Hænder og disse stivede, blå Kjoler,
							indtil Hedvig pludselig pegede på ham og udbrød:«Se til ham - se, hvor han laver Øjne! å, Regitze, må vi ikke
							få Lov til at pynte ham?»  Og
							inden Søster kunde svare, havde Hedvig ham på Skødet og holdt ham fast
							trods al Sprællen og Sparken. Under højlydt Jubel begyndte de så at
							«pynte» ham, flettede himmelblå og højrøde Sløjfer i hans lange Hår,
							spændte deres Bælter om hans Liv og hængte Søsters Frisørkåbe om hans
							Skuldre. Havde de fået ham helt udstyret, satte de ham op på en Skammel
							midt i Solskinnet og lå bristefærdige af Latter omkring på Stolene, mens
							Hedvig råbte:«Å, Regitze, Regitze, hvorfor blev han dog ikke en lille Pige -
							se, hvor nydelig han ser ud - for til Dreng duer han virkelig
							ikke!»Tue rødmede, hvad monstro Sigurd og Kammeraterne vilde sige, hvis de så
							ham nu? selv syntes han, han så rigtig sød ud i Spejlet derovre med alle
							de brogede Bånd.Regitze smilede, men hun holdt dog ikke af det og skyndte sig altid at få
							ham af Stadsen og sendt ned til Moder.Så lukkede Tapetdøren sig bag ham, og han stolprede atter ned ad den
							mørke Loftstrappe. Det var ham altid, som forlod han noget skønt og
							varmt, og når han siden sad nede i Spisestuen ved sin Bog og hørte de
							lette Trin over sit Hoved, kunde han uvilkårlig udstøde et sagte Suk.
							Han var slet ikke vred over, at Hedvig havde sagt, han burde have været
							en Pige, han følte meget vel, at det var sandt; han hørte i
							Virkeligheden langt snarere til mellem dem dér oppe i det lille, lyse
							Kammer end mellem de larmende og stridende Drenge hos Mester Linné. Selv
							Sigurd var ham for voldsom og stærk, om end hans Skønhed kastede sit
							adlende Skær over det, der hos de andre kun var Grovhed. Med lille Anton
							havde det været en anden Sag, han var så blid og stilfærdig som en lille
							Pige - ligesom Alf havde været. Mon det var, fordi de skulde
							dø så tidlig, at de ikke lignede andre Drenge? mon han da også  skulde dø tidlig? Han gøs og så
							ud til Havens grønne Træer, mellem hvis tætte Løvværk han kunde skimte
							Fjordens blå Felter. Nej, nej, han vilde ikke dø, der var dog altfor
							skønt her nede på Jorden - og hvor turde han desuden komme til
							Alf og Anton, han, som havde været dem så troløs en Ven?- - - - - -
							- - - - - -
							- - - - -Ja, for han måtte
							 elske Sigurd, det kunde ikke være andet; det nyttede ikke
							at dølge det Dag for Dag fik han ham kærere, mens de døde glemtes mer og
							mere. Men hvad
							 var det, han helt fra først af havde måttet elske så højt
							hos sin nye Ven, at han derover ganske glemte de gamle? Ja, det var det
							frygtelige, det var just det
							 , han allermindst havde Lov til at elske -:
							hans Sundhed, hans Styrke, hans sorgløse Glæde over Livet -
							alt det, som så uretfærdigt var blevet Alf og Anton berøvet, det, der
							var som en evig Spot over deres tidlige Grave! Når Sigurd lo sin høje,
							triumferende Latter, når han strakte Armene ud fra sig i spænstig Kraft,
							mens Livsmodet blinkede i hans solblå Øjne, da slog der som en lys Lue
							af Jubel ud fra Tues eget Hjærte, da bruste hans Blod ham i Møde
							- som det havde brust hin allerførste Gang, han så ham, hvor
							skøn han var i den pludseligt frembrydende Sol. - Han glemte
							ikke hin aldrig før hørte Hymne, der vågnede i hans Sjæl, da han så, at
							det var blevet Sommer - men så - Anton var jo død,
							omkommet i den samme Sygdom, hvorfra han
							 nu rejste sig til Livet, og i Steden for i Skam at dølge
							sit eget Livs Uretfærdighed, rakte han grådigt efter mere - o!
							han begreb ikke sig selv, men med voxende Angst fornam han, hvorledes
							Sigurds muntre Glæde over, at han levede og var skøn og stærk, gav
							Genlyd hos ham, bragte noget til at røre sig derinde og banke på, som
							Bækkene banke mod Våren under Isens Dække. Men han turde ikke høre denne
							Banken, turde ikke lade dette indestængte  få Luft; han anede, at det vilde blive som en
							rivende Strøm i Våren, der vilde hvirvle alle visne Blade bort. Og det
							måtte - det måtte ikke ske.Så tyede han da til det sidste Værn mod Sigurd og mod sig selv: Sigurd
							måtte ikke komme i hans Hjem. Fanatisk klamrede han sig til dette: her,
							hvor han havde sørget over Alf og leget med Anton, her måtte han, den
							nye, ikke komme, ti han følte, at trådte han nogensinde her ind i
							Urnehallen, da vilde de sidste Minder om de døde henvejres. Hvor hårdt
							det så kneb, måtte han ikke give Slip. Han følte, at svigtede han dem
							helt, svigtede han tillige noget af det bedste i sig selv, gik han glip
							af den egentlige Tue Tavsen. Hvor mange Gange Sigurd end havde slået på,
							at han nok havde Lyst til at besøge ham, han lod, som han ikke forstod
							ham, hvor mange Gange end Fader og Moder havde spurgt ham, om han da
							slet ingen nye Kammerater havde fået på Skolen, som han vilde have med
							sig hjem at lege med, han svarede «Nej!» og hårdnakket «Nej!» Det var en
							Løgn, og han følte den plette sin Mund, men det fik være - nu
							gjaldt det at kæmpe med alle Våben.Så blev da alt det gamle Legetøj hentet frem af det gule Skab, og hvor
							meget han end følte sig voxet fra dem, blev de gamle, naive Lege
							samvittighedsfuldt legede om igen. Men selv da kunde det knibe at holde
							Tanken fri for Sigurd; midt under Legen kunde han gribe sig selv i at
							være langt borte fra de små, døde Venner og meget nær den nye, levende
							Ven, hvor han nu tumlede sig oppe i Byen med de andre Drenge fra Mester
							Linnés Skole. Ti han vidste, at hver Eftermiddag samledes de oppe på
							Torvet og opførte drabelige Slagsmål lige til den mørke Aften. Det pinte
							ham ikke lidt at vide Sigurd mellem de andre; Skinsygen nagede ham, ti
							han kendte Sigurd nok til at vide, at så såre han var ham ude af Øje,
								 var han ham også ude af
							Hjærte. Men det kunde nu ikke blive andet - her havde han ikke
							Lov til at være egenkærlig. Han bed da Tænderne sammen og holdt ud.Men så rejste Birte; og da følte Tue, at Slaget var tabt, ti vel havde
							han aldrig vovet at gå ud til hende, siden den Dag, han havde sluttet
							Venskab med Sigurd, men blot det, at han vidste, hun boede derude, at
							alt endnu stod i den lave Stue, som det havde stået i hine fjærne Dage,
							gav ham mægtigt Mod og Udholdenhed Fra Vinduet i Moders Kabinet kunde
							han skimte Husets Gavl som en hvid Klippespids i Engenes grønne Sø, og
							ofte så han, gemt bag Gardinet, Birte gå forbi ude i Alleen på sin Vej
							til og fra Byen. Hun var ham, som Røgen fra hendes Hytte, et evigt
							manende Memento, en stræng Påmindelse Husk at være så trofast som jeg!Og dér stod hun nu en skønne Dag i sit brune Sjal, med sin Blomsterhat og
							sit store, milde Ansigt for at sige Farvel. Hun havde fået Huset godt
							solgt, forklarede hun, og skulde nu rejse over til det fjærne Amerika,
							til sin Søster, der var Enke og ene som hun og havde skrevet efter
							hende. Der var nok at tjene derovre ved Spinding. Det blev vel hårdt at
							forlade de grønne Enge og det lille, fredelige Hus, men det var jo bedre
							sådan, det var dog så tungt at sidde dér ude i den enlige Stue og
							mindes. Hun sukkede og svøbte Sjalet om sine barkede Hænder.Tue lyttede til med stigende Angst - hun rejste - hun
							forlod ham - hvordan skulde han så holde sig? så havde han dcg
							alligevel haft Ret, hun var ikke bedre end han, troløs som han, fej som
							han, flygtende fra de døde til de levende - - hun
							havde solgt Antons Hus for at glemme ham! O, hvor var det usselt alt
							sammen! Han vilde ikke se på hende, han vilde ikke bryde sig om, at hun
							rejste!Birte sukkede atter, så stod hun op: «Ja, så er  der da bare det, jeg vilde bede Fruen om, om
							ikke Fruen - eller Frøkenen - en Gang imellem, når
							de ser ud til Alfs Grav, også vilde kigge lidt til min Antons
							- nu jeg ikke længere selv kan - - det
							vilde lette at tænke på i det fremmede Land, at den dog ikke blev så
							rent forsømt.»Det begyndte at stige i Tue; Moder trykkede Birtes Hånd: «Jo, Birte, det
							skal vi, vi skal passe den som vor egen lille Drengs.»«Tak, Frue, ja Fruen véd jo nok, hvad det er at miste sit Barn,» sukkede
							Birte, «ja, og så vil jeg da sige Dem så meget Farvel og Tak for alt
							det, De har gjort for mig og min Anton - og bede Dem hilse
							Inspektøren og Frøkenen, når de kommer hjem.»«Farvel, Birte, og Lykke på den lange Rejse.»«Og Tue -» Birte vendte sig om imod ham. og inden han kunde
							forhindre det, havde hun bøjet sig ned over ham og pressede ham hulkende
							og snøftende ind til sig.«Farvel, min bitte Dreng, jeg skal aldrig glemme dig.»Da brast det sammen for Tue, han kastede sig ind til Birtes uldne Sjal,
							der lugtede af Tørverøg og Timian, som den lille Stue derude, han
							klyngede sig hulkende ind til hende - å Huset, å Engene
							- å Anton - å Skibene - å, alle de
							forsvundne Dage, der var så blide og milde - nu var det alt
							sammen forbi!«Så-så, min lille Ven,» trøstede Birte og slap ham.Hun tørrede sig over Øjnene og fulgte ud med Moder. I Døren vendte hun
							sig endnu en Gang for at nikke tilbage, men Tue lå på Hovedet i den
							store Lænestol med Ansigtet boret ned i dens Pude.«Ak Herre Je-Je-, Livet er tungt!» mumlede hun, så
							hørte han Døren falde i, og hun var for evigt borte.Han lå endnu og græd, da Moder kom ind, hun  bøjede sig let over ham og kyssede ham på
							Håret. Et Kærtegn var så sjældent fra Moder, der var så tilbageholdende
							og tavs, at han hastigt vendte sig om og gemte sig ind til hende. Og
							Moder strøg ham stille over Håret, idet hun stirrede ud for sig med sine
							stærke, blå Øjne.- - - - -Næste Dag stod han oppe mellem Bjærgfyrrene ved Vilstrup Vejen og så ned
							mod Birtes Hus. Dørene stod åbne, en Vogn holdt uden for Havegærdet, de
							fraspændte Heste åd af Græsset, og Halm lå spredt i Havegangen. Mænd i
							Skjorteærmer bar Skabe. Kommoder og Borde ind i Huset. Fremmede flyttede
							ind. Ovre mellem Herrehovedets Stammer løb fremmede Børn og legede;
							deres Jubelråb lød op til ham i den stille, grå Dag. De lød i hans Øren
							som selve Livets Triumfskrig over Døden. Han knugede Bjærgfyrgrenene i
							sin Hånd, så Nålene skar i hans Negle- vendte sig om og brød bort gennem Skoven -
							- -- - - samme Aften sad han i sin Mulekrog
							bag Lænestolen, bidende i sit Lommetørklæde og stirrende tåreblændet
							frem for sig - han var så træt af at sørge og græde. En dyb
							Mathed listede sig ind over ham, han var lige ved at synke i Søvn; da
							hørte han det hviske lige i sit Øre: «Giv efter og du er fri!»
							- han foer op og så sig forvildet omkring- hvem havde hvisket? han vilde ikke høre det - han
							holdt Hænderne for Ørene - men atter lød det »Giv efter og du
							er fri!» - det hjalp ikke, han lukkede sine Øren, det var jo i
							hans eget Indre, det hviskede. Å ja, hvor var
							 han træt - om han nu- se dér - han smilte - for hans lukkede
							Øjne dæmrede al Livets Glæde, fjærn og rosenrød - -- da blev han sig pludselig bevidst - hvad var det
							dog, han havde vovet at drømme - Livets Glæde - for ham
							 ! - han kom hurtigt på Benene og ud bag
							Lænestolen - nej, 
							nej, han gjorde det ikke! han gjorde det ikke! - endnu
							 ikke - - -- - - - - -
							- - - - - -
							- - - - -Søndagssolen skinnede i brede, gyldne Striber ind i den lyse Stue; derude
							grønnedes Havens Træer under den mørkeblå Middagshimmel. Støvet dansede
							som Myggesværme over Bordet og Stolene, hvor Tue stod, og midt i
							Solskinnet lå Sigurd på Knæ foran det åbne Skab. Ja, ti det forfærdelige
							var sket. Da det for lidt siden ringede, og Tue lukkede op, stod Sigurd
							der:«God Dag, Tue, god Dag, ja, her er jeg, jeg er kommet ud for at besøge
							dig, hvad siger du til det?»Tue sagde ikke noget, han bare stirrede på Sigurd - Anton,
							Anton, jeg kan ikke gøre for det, jeg -!Men Sigurd løb nok så frejdig ind i Stuen, hvor Moder sad og spillede.«Nå, her bor du? - God Dag, Frue,» og han bukkede så elegant og
							voxent, at Tue følte, han aldrig vilde kunne komme til at bukke sådan.Og Fader og Moder - hvor havde de været forbavsede !«Jeg er Tues bedste Ven, og jeg er kommet ud for at besøge ham,»
							forklarede Sigurd.Moder havde set på Tue - et langt, forundret Blik. Han havde
							dukket Hovedet og skyndt sig at få Sigurd ind i Spisestuen. Men så
							- å nej! å nej! - - -Næppe havde Sigurd set Skabet, før han strax var fløjet i det; forgæves
							havde Tue strittet imod.«Hvad har du dér? hvad - har du Hemmeligheder? Kærestebreve?
							hvad? Kærestebreve? nej bi, min lille Ven, sådan leger vi ikke! Vil du
							bare lade mig komme til!»Og nu lå de strøet ud over Gulvet alle de dyrebare Relikvier, hensynsløst
							kastede mellem hverandre, alle de blufærdige Hemmeligheder fremme i
							Dagens Lys for Sigurds ubarmhjærtige Øjne. Mer og mer  kom der ud, til Skabet var tomt, og
							Sigurd rejste sig. Han børstede Støvet af sine Hænder og så spørgende på
							Tue:«Hør nu, min gode Ven, er du rigtig vel?» han tog ham i Skuldrene, «leger
							 du virkelig med det dèr? hvor gammel er du egentlig? nå,
							snart elleve År - el-le-ve År - jo vist -
							o høj, se en Gang her!» han snappede en Dukke op af Dyngen, «o hvor sød!
							sikke Øjne, sikken Næse og Hår! o, hvor den er dejlig - er det
							din Kæreste? hva'? Hedder den Rosa? ja, den hedder sikkert Rosa! O,
							Rosa! Ak, Rosa!» han knugede den ind til sit Hjærte og vendte Øjnene mod
							Himlen, «ak-ak!» sukkede han.Den Dukke havde Alf elsket over alt i Verden, den skulde han have med sig
							i Seng hver Aften, ellers kunde han ikke sove - den havde
							Anton aldrig måttet få at se. «Nå, tag den så og kys den!» Sigurd kylede den hen til Tue. Han tog den
							op og stirrede på den.Ja, Gu' er den sød, se bare på den! men du skulde dog for Anstændighedens
							Skyld gi' den nogle Klæder på, det er jo et Tøsebarn.»Tues Læber dirrede, han famlede forgæves efter Ord. Sigurd var begyndt at
							proppe Legetøjet ind igen; da slap Tue pludselig Dukken, puffede ham til
							Side og kastede sig over Dyngen, gribende ned i den med bægge Hænder og
							kastende Tingene ind, hulter til bulter, i Blinde, ligegyldigt hvordan,
							bare bort fra Sigurds Øjne, ind i Mørket, ind i Glemslen.«Sådan! sådan!» opmuntrede Sigurd.Nøglen skreg i Låsen, Tue rejste sig og stirrede på ham. Sigurd drev op
							og ned ad Gulvet, strækkende sig i Solskinnet og gabende højlydt:«Hør, skal vi nu ikke ned og have lidt frisk Luft oven på den Omgang? det
							er ligesom man trænger til det.»Han standsede og lo, så han klukkede. Så blev  han pludselig opmærksom på Tues Ansigt,
							stirrede på ham og trak Brynene i Vejret.«Er du gal? Hvad er du gal for? Hvad har jeg gjort dig?»Tue bøjede Hovedet, han kæmpede forgæves for at holde Benene rolige, de
							rystede under ham, så han knap kunde stå. Sigurd nærmede sig forsigtigt,
							bøjede sig pludselig frem og lagde sin Pande ind til Tues, hans blå Øjne
							smilte ind i hans:«Herre Gud - Tue, liden Tue, blev han fornærmet? så -
							så - kom nu, så løber vi ned i Haven og får os en regulær
							Tagfat - så går det over.»Der gød sig en Hede gennem Tue, han stirrede fortryllet ind i disse blå,
							livsfyldte Øjne.«Lille Pige, lille Pige - kom så,» lokkede Sigurd.Da kastede Tue sig med Et ind til ham, kyssede ham på Øjne, på Næse, på
							Mund, stammende i voldsom Gråd: «Sigurd! Sigurd!««Så - så - hvad Satan er nu det? er Drengen da rent
							forrykt?» Sigurd gjorde sig forbavset fri.- - - - -Lidt efter fløj de rundt nede i Haven, i vild Galop gennem de grusede
							Gange, over Plæner og Buskaser. De legede Hund efter Hare.- - - - - -
							- - - - - -
							- - - - -Fra den Dag blev Skabet, den fordums fælles Helligdom, aldrig mere åbnet.
							Med Alf og Anton var det ude - det kunde ikke være andet, de
							havde for evigt vendt deres Øjne fra ham, han kunde aldrig mere vente at
							finde Tilgivelse hos dem. Ti det var ham jo ej en Gang muligt at angre
							 , hvad der var hændet. Han havde jo længe sukket efter
							den Befrielse, som nu var kommet. Og før eller senere måtte det dog være
							sket - andre havde måske kunnet holde ud, han
							 kunde ikke, dertil var han for lille og fej. Men at det
							skulde være gået så
							 vidt, at han roligt havde hørt Sigurd vrængende bespotte
							alle disse dyrebare,  enfoldige
							Ting, som Alf og Anton havde drømt så rige Drømme over, og som de havde
							fablet om i deres Dødsstund, nej, det havde han dog aldrig troet. Han
							begreb ikke mere sig selv, kun det vidste han, at tilbage kunde han ikke
							komme. Frem, frem måtte han, bort, bort fra Alf og Anton.Og så klyngede han sig da med al sin Selvopholdelsesdrift til Sigurd,
							ødslende al sin Kærlighed på ham, skinsygt vågende over hvert af hans
							Øjeblikke. Han var sammen med ham fra Morgen til Aften, men dette var
							ham ikke nok; når de skiltes i Mørkningen og begav sig hver til sit
							Hjem, plagedes han idelig af det Spørgsmål: hvor er nu Sigurd? Hvad
							tager han sig nu for? Hvem taler han nu med? Hvem ser på ham? Navnlig
							nagedes han ved Tanken om alle Sigurds tidligere Venner; han frygtede
							for, de skulde erobre ham tilbage og anspændte sig derfor til det
							yderste for at beholde ham hjemme bag Havens grønne Hyldehegn. Han tog
							end ikke i Betænkning at åbenbare ham alle de Lege, han havde leget med
							Alf og Anton - og hvorfor ikke? hvad havde han at skjule efter
							Historien med Skabet? dybere kunde han ikke synke. Men det hjalp alt
							sammen intet. Sigurd brød sig ikke om disse meget fantastiske, men lidet
							kraftige Lege og fandt snart Havens Grænser for snævre.Så foreslog Tue, at de skulde lege ude i Skovene langs Fjordens søndre
							Bred, og han beskrev dem så begejstret, at han til sidst fik den
							modvillige Sigurd med. Herude kendte Tue jo hver Sti og hvert Smuthul
							fra sine Eftermiddagsture med Moder og Regitze, mens det for Sigurd var
							en hel ny Verden, som han virkelig også en Tid lang lod sig fængsle af.
							De kravlede op ad de stejle Banker og rutsjede ned i de dybe Kløfter
							eller lagde sig på Lur i de løvfaldsbrune Jordhuler og plaffede efter de
							forbisvirrende Krager, så Krudtrøgen sved dem i Næsen.De drog ud langs Skovbækkenes vildsomme Løb for at finde Nilens Hoved,
							som den havde skjult i den fjærneste Old, eller de brød ned til den åbne
							Strand og byggede «Slotte ved Havet» af de våde, brogede Stene. Skummet
							sprøjtede mod Murene, og Marehalmen hvislede om de høje Tinder. De
							gravede Kanaler i det løse Sand og lod hele Flåder af Agern og Olden
							ankre op ved Borgenes Fod.Det gik en Tid; men så erklærede Sigurd, at nu var han træt af det
							«Pilleri», vilde Tue holde ham herude, måtte han virkelig finde på noget
							nyt. Men det kneb; ti til sin Undren følte han, at hans fordums så
							frodige Fantasi var blevet så underlig mat. Til sidst vidste han intet
							andet at ty til end de gamle, kendte: Slagsmål og Tagfat. Men Tagfat,
							sagde Sigurd, kunde de da umuligt lege her ude mellem alle disse tossede
							Stammer og Banker - og Slagsmål duede heller ikke, han kunde
							jo vælte Tue, bare han pirrede til ham. Og med et raskt Tag kastede han
							ham om på Byggen og lagde sit Knæ på hans Bryst, idet han dunkede hans
							Hoved ned i den soltørre Tang. Tue strittede kun imod for et Syns Skyld;
							dels vidste han, det intet nyttede, dels var det ham et eget Behag også
							således at underkaste sig den stærkere Ven. Men til sidst erklærede
							Sigurd rent ud, at nu kunde han Pine Død ikke længere holde ud at blive
							herude - Skovens Stilhed, hvor kun Solen og Vinden gik, bragte
							ham til at længes efter Byens Liv og Kammeraternes glade Larmen
							- om Tue vilde med, for nu gik han
							 i hvert Fald?Hvad skulde han gøre andet end følge? Han havde jo valgt og måtte tage
							sit Valg. Han måtte stå Last og Brast med den nye Ven. Men det var ikke
							med let Sind han forlod sine blomsterduftende Skove og bølgeblå Strande
							for at begive sig op i den trange By. Ti dermed veg han den sidste
							Fodsbred af sit fordums Bige - Legene herude havde været det
							sidste  Pust af hans Barndom og
							dens Friluftsliv. Landturene var nemlig for længe siden opgivet. Sigurd
							havde været med et Par Gange, men kedet sig så forfærdeligt, at han
							erklærede, at det skulde han dog ikke have mere af. Han faldt i Søvn
							under de timelange Kørsler, svimmel i Hovedet af at se Poppeltræ glide
							forbi efter Poppeltræ, og gule Marker vexle i en Evindelighed med grønne
							og brune. De morsomme, gamle Kroer kaldte han skidne og dumme, han
							gjorde Nar af Bøndernes landlige Mad og sendrægtige Tale; mindst af alt
							begreb han da, hvad Fornøjelse der var i at ligge på Toppen af en
							Grusgrav og glo ud over et lyngsort Hedeland, hvor kun et Par skaldede
							Får gik, og et Kirketårn stod langt ude, mens Vestenvinden brummede i en
							Sandharpes rustne Strenge. Nej, intet var så kedeligt som at komme på
							Landet! Ja, en Gang, da de kom kørende ad den høje Landevej, og Tue fuld
							af vemodig Stolthed viste ham sin Fædrenegård nede i Dalen, udbrød han
							endog: «Den
							 Gård! Vorherre bevar os, hvor må du være glad over at
							være sluppet derfra!» - og det
							 sagde han om det hellige Tave, til hvis lave, egepanelede
							Stuer og mørke, øde Tavshed Tues Tanker så ofte var draget i sukkende
							Længsel! Ak, hvor ganske anderledes havde ikke Anton været, når han var
							med på Turene! Når Tue nu tænkte tilbage på den Tid, anede han vel nok,
							at hans lille Ven kun havde været et lidet, ærbødigt Ekko af, hvad
							Vejinspektørens Søn vilde og mente; - men han tilstod det ikke
							for sig selv - Alf og Anton skulde stå i det reneste, højeste
							Lys imod hans egen, mørke Lavhed - hvide, skinnende Engle. Han
							tænkte ellers kun lidet på de Dage, dels havde han jo ikke Lov dertil,
							dels frygtede han hele den gamle Verdens Tynge og Alvor - og
							nødigt vilde han se, hvor langt bedre og finere han den Gang var.Én Ting havde Tue dog opnået hos Sigurd, om  end med Møje: at Legepladsen var blevet forlagt
							fra Torvet ned til den smalle Engstrimmel ved Havnen bag Købmændenes
							Boder og Tømmerstabler. Ti hvor var det ham muligt at lege på den runde
							Plads af Sten under Fængslets gitrede Ruder og høje, skyggende Gavle? Så
							var der dog bedre hernede. Bagved lå Byen med sine Tårne og Skorstene
							hyllede i Røg og Damp, men foran rislede det friske Vand og strøg den
							frie Vind. Her kunde man høre Fuglene synge og følge de langtud dragende
							Skibe, og først og fremmest - her havde man den fugtige Muld
							under sin Fod. Og hvor længtes Tue mod den levende Jord - som
							en Fange vansmægtende på de golde Stene. Ti Længslen efter Landet døde
							aldrig hos ham. Når Fader om Aftenen vendte hjem fra sine lange Ture,
							listede Tue ud i Gangen til hans store Kavaj, pressede sit Ansigt ned i
							dens lodne, grå Favn og åndede i dybe, tørstige Drag den friske Duft af
							Landevejsvind og Markers Grøde. Fader selv var meget utilfreds med, at
							han aldrig mere kunde få sit «Pus» med ud at køre, men Moder mente, de
							måtte helst lade det gå, som det selv vilde. Til en af Siderne skulde
							 det jo altid være. Og Sigurd havde jo dog i hvert Fald
							revet ham ud af hans syge Grubien.Hvad nu de andre Drenge angik, havde Tue lidt efter lidt forsonet sig med
							dem. De var i Virkeligheden ikke så slemme, som han havde troet. Han
							fandt dem ikke mere så stødende rå som før, ja, han kunde endog med Iver
							deltage i deres voldsomme Lege i blussende Følelse af sin nye Styrke.
							Han kunde give sig til at råbe og skrige ligesom de andre, blot for at
							skaffe Luft for al den Kraft, der pressede på. Men endnu glemte han dog
							ikke, selv når han allermest var Dreng mellem Drenge, at en Gang havde
							han levet et andet Liv, et renere og finere end dette; der blev stedse
							et drømmende Vemod tilbage i hans Sind efter alt det tabte. Men tillige
							et vist Hovmod,  han kunde være
							så kammeratlig, han vilde, mod de andre, han følte sig dog stedse som
							Patricieren blandt Plebejere, selv over for Sigurd kunde denne Følelse
							gribe ham, og han kunde i bitre Stunder spørge sig selv, om Vennen nu
							virkelig også var alt det værd, han havde ofret for ham, om han var det
							høje Væsen, den strålende Heros, han havde digtet ham til, eller om han
							i Grunden kun var en ganske almindelig Dreng; om det ikke blot var hans
							Skønhed og selvsikre Styrke, der havde bedåret hans svage, bøjede Sind.
							Og han kunde betragte ham med et eget, koldt iagttagende Blik. Men når
							så Sigurd dansede omkring ham med sine spillende Øjne og sine små
							Jubelskrig, glemte han det helt igen for at stirre tilbedende på sin
							Guddom, på ny betaget.Hvad han dog aldrig kunde forsone sig med, var Kammeraternes Pral af
							deres Legemers og Lemmers Skønhed og Styrke - det var ham
							oprørende at høre den Tale. Og når de smøgede Skjorteærmerne op, for at
							vise hverandre, hvor Musklerne svulmede og spændtes under den sunde,
							dunede Hud, jog der et Sting gennem Tues Hjærte, og han vendte sig bort
							med Tårer i Øjnene. Han huskede, hvor Alf og Anton havde måttet blegne
							og visne, og han harmedes på Kammeraterne, som på den rige, der
							brovtende slår på sin fyldte Lomme, mens den fattige står udenfor og
							sulter - - Han kunde ikke skjule for sig selv, at i
							denne Idræt var Sigurd den fremmeste, som i alt andet -
							undtagen på Skolen.Hvad Skolen angik, så gav den også hyppig Anledning til Uenighed. Kom Tue
							nemlig til at nævne Mester Linnés Navn, brød de andre ud i en Storm af
							Latter og Hånsord. I Begyndelsen tog Tue ham hæftigt i Forsvar, men
							siden trak han sig såret ind i sin Skal og tav. Han følte, at Mester
							Linné var for god til den Diskussion. Ti han havde fået den besynderlige
							Mand kær. Den Frygt, han en Gang  havde næret for ham, var for længe siden forsvundet; der var så vist
							intet frygteligt hos ham, trods alle hans fakkelrøde Revolutionstaler.
							Ikke heller fandt han ham mere naragtig - Tue havde i det Hele
							liden Sans for det komiske - langt snarere var det, ham selv
							ubevidst, Medlidenhed, han nærede for ham. Midt i Timen, bedst som de
							var i Gang med Lektien, kunde denne knugende Følelse falde over ham. En
							pludselig Trækning i Lærerens gustne Ansigt, en Skurren i hans højlydte
							Stemme, som slog den en Revne - og fremfor alt dette
							vedholdende, stirrende Blik, han fæstede på dem uden dog at se dem
							- ja, selv de mest hårdhudede Drenge krøb sammen under det.
							Men Tue måtte dukke sig ned over Bordet for at skjule de Tårer, som
							brændte i hans Øjne. Han havde så ondt, så ondt af Mester Linné, han fik
							en Trang til at tage den lange Mand ind til sig og knuge ham til sit
							Hjærte for at trøste ham. Hvad, der dog navnlig gjorde et skræmmende
							Indtryk på ham, var, at Mester Linné var fattig
							 . Han vidste knap, hvad det Ord betød, men det blæste ind
							over ham som en rå og skidden Træk fra en klaprende Baghusdør. Og dette
							onde Ord læste han ud af alt, hvad han så og hørte pa Skolen. Lærerens
							Dragt, hvis flotte, kunstneriske Snit en Tid havde imponeret ham, viste
							sig ved det daglige Samvær, at være så lappet, slidt og plettet, at Tue
							ikke begreb, han vilde gå med den. Og altid måtte han kræve dem for
							Skolepengene længe før Dagen var, og havde dog aldrig Penge. Kom der en
							Liremand og spillede i Gården, han havde ikke en rød Øre at give ham. Og
							Sigurd vidste at fortælle lystige Historier om hans Kreditorer og deres
							Trusler og Forbandelser. (Han havde nemlig sammen med de andre
							Kammerater den Vane, om Aftenen, når de intet bedre havde at tage sig
							for, at liste ud til Villa Sindsro og fra de høje Træer bag Skolen at
							belure Mester Linné dér oppe på hans vindomsuste Kvist.Tue var ofte blevet opfordret til at være med på de Ture, men havde altid
							vægret sig med Harme).Så var der også Eline Petersen - hende kunde Tue aldrig forsone
							sig med. Han så hende næsten hver Dag liste om på Trapperne eller
							Gangene, asende med en mægtig Torvekurv til Kakkelovnene eller en altfor
							tung Vaskebalje, ængsteligt spejdende omkring sig, ti mødte Mester Linné
							hende, rejste han øjeblikkelig Kam. Med flyvende Hår og gnistrende Øjne
							foer han i hende:«Hvad vil du her, Eline Petersen, har jeg ikke sagt dig, at du skal holde
							dig for dig selv i Skoletiden?»«Jamen - Henrik - jeg må dog - -»
							stammede hun.«Du må ingenting - gå! så gå dog! værsgod, smuds kun Livet til
							for mig, de uskyldige Drenge skal du ikke også berøve dets Glans!» han
							stampede i Trappen og pegede mod Døren med rystende Hånd.Og hun sjokkede af Sted med bøjet Hoved og sin tunge Byrde i Favnen.Sådanne Scener var Sigurd og de andre en Kilde til evig Fornøjelse, men
							Tue ønskede sig hundrede Alen under Jorden, når de indtraf. Han havde
							vel ondt af Eline Petersens angstfulde Øjne og bønlige Tårer, men hun
							var ham instinktsmæssig imod. Han forstod godt det Forhold, hun og
							Mester Linné stod i til hinanden, (derom havde Sigurd forlængst oplyst
							ham, «Horkarl» kaldte han Mester Linné), og da hele dette uordentlige,
							forstyrrede Hjem sårede hans Finfølelse dybt, måtte han have en at svale
							sin Harme på og lod det da - som Mester Linné selv -
							gå ud over den, som led mest under al denne Skændsel. Han begreb slet
							ikke Moders Harme over, at Mester Linné ikke behandlede Eline Petersen
							bedre, han syntes jo netop, at det Hele var Elines Skyld - o,
							ja det måtte
							 det være. Ti hvor kunde han glemme den Mester Linné, han
							stundom fik at se, når  de
							havde Sang, og Mester Linné lod sig henrive af sit Spil med Violinen
							under Hagen? den Mester Linné, der én Gang havde været -
							Derfor holdt Tue også langt mere med Regitze i hendes Forsvar for ham
							- han var i Virkeligheden en fin og ædel Mand. Og han lod sig
							ikke rokke af Kammeraternes Spotteri, til hans Tro på Læreren, ja, på
							hele Livet fik et så eftertrykkeligt Knæk, at det aldrig forvandtes.Det var en Aften, da det endelig var lykkedes Sigurd at få ham lokket med
							ud til Villa Sindsro for at «kigge ind til Mester Linné». Tue havde
							længe strittet imod, dels fordi han syntes, det var uværdigt at belure
							den, som intet vidste derom, dels fordi han ligesom anede, at han vilde
							få noget sørgeligt og uforglemmeligt at se. Endelig gav han dog efter,
							drevet af en vis farlig Nysgerrighed, og fordi han jo i Længden ikke
							kunde stå imod, hvad Sigurd vilde.Så travede de da af Sted ud til den afsides Gade, hvor Skolen lå. Det var
							en mørk, kold Aften, sidst i Marts, fuld af Blæst og Uro. Regnen slog
							dem i Ansigtet, og da de nåede ud på den åbne Vej, foer Stormen hylende
							imod dem, tudende om de høje, enligt liggende Huse, så Tagstenene
							raslede. De gamle derinde, som sad og småblundede i de store
							Læderlænestole, nikkede i Søvne med de hvide Hoveder og drømte, at de
							atter var frie Mænd og hjemme på deres Gårde, hvor Stormen mangen sildig
							Aften havde klaget således om de ensomme Længer.Det mørke Vejr gjorde Tue end mer urolig, og han vilde vende om. Men
							Sigurd bad sig fritaget for Vrøvl - det manglede bare, han
							skulde stikke af - i Aften blev der sikkert extra Spil, sådan
							som Mester Linné havde raset i Dag på Skolen, og sådant et Vejr det var.
							Han trak af med Tue, og dér lå Villa Sindsro foran dem, høj og mørk med
							sit stejle Tag oppe under de vilde, jagende Skyer. Dér var den høje
							Stentrappe med det blinkende våde Gelænder,  hvor han havde stået den første Gang, han kom,
							og hvor Mester Linné havde taget så venligt imod ham. Nej, det var Synd,
							de gjorde - han skottede ængsteligt op ad den skumle Bygning,
							som ventede han, den skulde styrte ned over dem til Straf. Men fast og
							rolig lå den med alle sine slukte Vinduer.«Herom,» Sigurd halede ham med om bag Huset, til den høje Trægruppe ud
							mod Engene. Ude fra den mørke Slette kom Stormen farende og rev og sled
							i de strittende, sorte Kroner, så de svajede ind mod Huset.«Her skal vi op - den lange Stamme med Grenene bruger vi,
							deroppe fra kan vi se helt ind til ham,» han lo og pegede op mod Taget.
							Der knejste den brede Kvist med sit oplyste Vindue, vendende Front mod
							Mørket og Stormen. Tue kunde høre Regnen knitre på Ruderne.Sigurd begyndte at entre opad, smidig som en Ål snoede han sig rundt om
							Stammen, snappede efter Grenene og stødte fra mod Barkens Furer og
							Sprækker. Tue betænkte sig endnu en Gang, han skottede ud til Siden
							- de mørke Enge derude ængstede ham; så kravlede han bagefter.
							Snart optog Kampen for at komme op hele hans Opmærksomhed, ti Stammen
							var våd og glat af Mos, og Blæsten trykkede ham ind til den, så han
							mærkede dens klamme Kulde på sit Bryst.Ovenover kaldte Sigurd: «Kom nu her - tag min Hånd -
							dette her er du nok ikke vant til - sådan, o hiv! o høj!» lo
							han og hev til; så sad Tue ved Siden af ham midt imellem de lange,
							strittende Grene, der suste og raslede omkring dem. Men her fra Mørket
							og Kulden søgte deres Øjne ind ad den oplyste Rude, ind i Kvistværelset,
							som de helt kunde overse.Ak, det var altså Mester Linnés Stue - så fattig! så fattig!
							Intet Tæppe over det hulslidte Gulv, nøgne,  kolde Vægge, hvor Tapetet næsten helt var revet
							af, en trebenet Ovn, hvor nogle Pindes ynkelige Ild lyste ud over et Par
							tunge, klodsede Stole og en mager Seng uden forsonende, hvidt Tæppe
							- intet andet. Kun et Klapbord midt på Gulvet, med en
							kuppelløs Lampe brændende mellem Resterne af et Aftensmåltid og en høj,
							tyk Flaske med et Snapseglas, der kastede deres lange, grønlige Skygger
							over en opslået, forkrammet Nodebog.Den eneste Pryd i dette arme Værelse var nogle Stumper malet Lærred,
							ufuldførte og uden Rammer, med Tegnestifter hæftede op på de Steder,
							hvor Tapetet havde sine værste Huller - Gaver fra Mænd, der
							havde været unge og Venner med Mester Linné, og hvis Navne nu var
							berømte i Landet, mens han vandrede her frem og tilbage i det øde Rum.
							Ja, ti dér gik han selv med lange, hurtige Skridt og tilbagekastet
							Hoved, med Violinen løftet under Hagen og Buen strygende hen over
							Strengene - men der var tavst - han spillede ikke
							- kun af og til et langt, skurrende Jag, hvortil hans
							halvtåbne, skægløse Mund syntes at mumle en ordløs Vise. Han stirrede ud
							for sig med glasagtige Øjne, mens hans uhyre Skygge fulgte ham op og ned
							med ilsomme Trin. Hver Gang han kom hen forbi Bordet, vaklede han og
							gjorde en halv Drejning om imod det, men gik så atter videre.«Se dér,» hviskede Sigurd Tue i Øret; han lagde sin Hånd på hans Skulder,
							og hans Øjne spillede af Skælmeri, «dér står hans Trøster på Bordet, og
							nu kan han rende op og ned, så mange Gange han vil, han standser der dog
							til sidst - og så får vi først rigtig Sjov.»Tue stirrede angstfuld derind - «o, Mester Linné, gør de Ord
							til Usandhed, o, stands ikke! stands ikke!» bad han og foldede Hænderne.
							Men da i det samme et voldsomt Vindstød brast ind over dem, så  Træets Krone nejede sig, og
							Grenene baskede sammen om dem, var han nær styrtet hovedkuls ned. Med et
							angstfuldt Gisp greb han for sig og fik atter Sæde, men da de igen
							gyngede op mod Ruden, stod Mester Linné dér inde ved Bordet, halvt med
							Ryggen til Vinduet. Violinen lå på Bordpladen, og han holdt den tykke
							Flaske i den ene Hånd, Glasset i den anden, skyllende Snaps efter Snaps
							i sig; så såre den ene var slugt, skænkede han igen med rystende Hånd og
							tømte Glasset i ét Drag, stadig skænkende på ny; hver Gang gik der en
							Gysen ned langs hans lange Ryg, og den tunge Manke svajede om hans
							Hoved. Tue var ved at få ondt; han syntes, den vamle Brændevinslugt
							stank her ud i den friske, råkolde Luft.«Se, se nu!» hviskede Sigurd og klemte ham om Armen.Mester Linné gik et Skridt baglæns - vaklede og standsede
							atter. Han var dødbleg, men hans Øjne brændte af en lysende Ild, han
							snappede efter Violinen, ludede Hovedet ned imod den og smilte, som om
							han midt i Suset og Larmen om Kvisten hørte Strøg af himmelske Violiner
							- så steg der ud til dem en Tone, så skælvende sølverfin, så
							klagende ren, så skønhedsbeåndet, at det var, som tændtes Millioner Lys
							omkring Tue i Mørket - et Bump lød, Mester Linné havde slængt
							Violinen på Gulvet og stod atter ved Bordet, på ny skænkende og
							drikkende.Da bevægede Døren sig, dens Skygge strøg op over Væggen - det
							gav et Sæt i Tue - dér stod Eline Petersen på Tærsklen, hendes
							stride, røde Hår bruste vildt om hendes Hoved, grelt belyst mod
							Dørgabets Mørke, hun var kun halvt påklædt, i Nattrøje, rødt Skørt og
							Tøfler på Fødderne; hun stirrede hen på Mester Linné med Hånden på
							Låsen. Han vendte sig brat om og foer hen imod hende med udstrakt Arm,
							som Tue kendte så vel; Eline sagde noget til  ham, ydmygt og med bedende Øjne, men Blæsten
							larmede omkring dem som en Bølgegang, og de kunde intet høre. Mester
							Linné havde vendt hende Ryggen og sat sig hen til Bordet; han fangede
							Glassene og Flaskerne ind til sig. Hun bøjede sig ned over hans Skulder,
							så ham ind i Ansigtet og lagde sin Hånd på Flasken. Han rørte sig ikke,
							så kun ned; men da hun langsomt begyndte at trække Flasken til sig, greb
							han hende om Håndledet og stødte hende så voldsomt til Side, at hun
							snublede i sin Tøffel, gled og slog Knæet i Gulvet. Han var i et langt
							Skridt henne i en Krog under Skråtaget. Eline Petersen blev liggende,
							som overvunden, med Hovedet sænket, så hendes Hår hang ned mod Gulvet.
							Mester Linné drak af Flasken, men holdt hele Tiden Øje med hende. Nu
							rejste hun sig, hun var ganske bleg, men på hendes Kinder brændte to
							røde Pletter, og Øjnene funklede. Hun skød hastigt Håret tilbage,
							løsnede Nattrøjen foran og bøjede sig frem, som kaldte hun på Mester
							Linné. Han kom et Skridt frem, sænkede Flasken - et Øjeblik
							stod de og så på hinanden; Tues Hjærte bankede af Angst, som skulde det
							sprænge hans Hals, han hørte Sigurd puste ved Siden af. Så var Mester
							Linné hos hende, greb hende om Livet og trak hende op imod sig
							- Tue så lige deres Øjne gnistre mod hverandre som to vilde
							Dyrs, Eline Petersen var blussende rød, Mester Linnés Hår fløj om hans
							Hoved - så snurrede det rundt for ham, det flammede for hans
							Øjne, som havde han fået et Næveslag lige i Ansigtet, han rutsjede ned
							ad Træet i en sådan Fart, at hans Knapper skurrede mod Barken, og han
							tumlede det sidste Stykke ned i Græsset.Deroppe fra kaldte Sigurds forhippede Stemme.«Tue - Tue - hvor vil du hen?» - så var han
							på Benene, pilede rundt om Huset og styrtede ned ad Vejen. Han løb
							hjemad gennem Regnen,  som
							blev stridere og stridere, løb i ét Træk hele Vejen, løb i den vildeste
							Skræk - han syntes, det vrimlede i hans Spor af Skorpioner og
							Rotter, der vilde hænge sig i hans Hæle og besmitte ham med deres Spy.
							Han rystede af Forbitrelse og Væmmelse - Væmmelse, så han
							troede, han skulde kaste op -- - - - -Næste Dag på Skolen kom Sigurd farende hen til ham:«Næ - Tue! aldrig havde jeg troet, at - -
							-»«Sigurd! Sigurd! ti stille!» skreg Tue og vendte sig bort, idet han holdt
							sig for Ørene.«Men - hvad Pokker - -» Sigurd måbede
							forundret.«Sigurd, du må aldrig
							 tale om det - aldrig
							 ,» Tue fortrak Ansigtet, «å, så skrækkeligt, så
							skrækkeligt -»Sigurd rystede på Hovedet og halede op i Buxerne, mens han spyttede langt
							- dette her begreb han virkelig ikke - for Mage
							 til - - - og hans Øjne
							glimtede velbehageligt.- - - - -Men kunde Tue end få Sigurd til at tie, hvor grueligt var det så ikke den
							Dag og alle de følgende at skulle være sammen med Mester Linné, at
							skulle se ham, høre hans Stemme og blive rørt ved af hans lange, magre
							Hænder, når han rettede Stilene eller Regnestykkerne. Tue krympede sig
							derunder som for et giftigt Kryb; ti det var Mester Linné blevet ham på
							den ene Nat. Han afskyede ham, som han havde afskyet Eline Petersen, ja,
							og langt mere, ti nu så han jo, at det Hele var hans
							 Skyld - og ham havde han troet på og forsvaret
							mod Kammeraternes Spot! O, hvor han hadede, hadede ham, han kunde have
							slået ham, trampet og trådt på ham - for hvad havde han ikke
							berøvet ham og ødelagt for ham! Han kunde aldrig mere blive glad,  efter det han nu havde set,
							kunde aldrig mer glædes over, hvad der var skønt og fint i Livet, over
							Hjemmet med Moder og Regitze, over Engene og Åen og Havens Blomsterflor
							- der lurede hæslige, uhumske Rotter alle Vegne, under de
							grønne Blade, ihvor han så!Så havde han også opdaget, at når Mester Linné så ofte kom til Fader, og
							han havde troet, det var, fordi han gærne vilde tale med ham, så var det
							kun for at låne Penge - Tikronesedler - «låne», som
							han kaldte det, men Tue vidste, han betalte aldrig tilbage.O, hvor godt, at han snart ikke mere skulde se ham, at han snart kunde
							komme bort fra ham og alt hans! Ti nu, efter den lange, gyldne
							Sommerferie, skulde han og Sigurd ud af Mester Linnés Skole og over i
							Latinskolen, «den rigtige Skole», som Sigurd kaldte den.Han havde allerede længe glædet sig dertil; det var jo noget
							nyt og interessant, og så betegnede det, at nu var de ikke mere
							«Pattebørn»! Men netop af samme Grunde havde Tue gruet for den Dag, de
							skulde derind - omtrent som han havde gruet den Gang, han
							først skulde til Mester Linné, og som han ængstedes for alt nyt og
							ukendt, mens hans Hjærte hang ved det trygge og trofaste gamle. Og, som
							Sigurd sagde, at de kom i Latinskolen betød jo, at nu var de «store
							Drenge». Og han havde altid været bange for at blive «stor». Han græd
							hver Gang, det var hans Fødselsdag, og mens de andre Drenge pralende løj
							sig et År ældre, end de virkelig var, havde han gærne løjet sig et År
							yngre, hvis han i det Hele havde turdet lyve. For hvert År, der gik, var det, som en
							værnende Mur brødes ned, og lurede Livet i al sin Vildskab på ham dér
							bagved. «Voxen» - hvor lød det ikke truende af Forpligtelser
							og tungt af Fordringer! derfor havde han været så glad over  at gå hos Mester Linné, netop fordi
							det var en «Pogeskole».Men nu - siden hin Aften i Træet - var alt blevet
							anderledes for ham, nu higede han kun efter at komme bort for at glemme,
							glemme det skrækkelige, han havde set. Det gjorde ingenting, at han kom
							i Latinskolen, når han bare kom bort fra Mester Linné, blev fri for at
							høre og se ham!Men da så Afskedsdagen kom, og Mester Linné bevæget lagde sin Hånd på
							hans Hoved:«Farvel, mit Barn, du var mig den kæreste af dem alle - du er
							god og blid, du vil ikke voxe op til en Bureaukrat som de andre, du vil
							ligne din Fader -»- da brast det med Et for ham, i det Øjeblik huskede han kun,
							at det var ham
							 , som havde bedraget Mester Linné ved sin falske Luren.
							Han glemte helt sin Harme og sin Afsky og brast i Gråd med hans Hånd
							knuget i sin.Og siden - i den nye Skole, den kedelige, grå Bygning midt inde
							i Byen, ved Dæmningåen, hvor ofte måtte han da ikke længes efter det
							morsomme, gamle Hus dér ude ved de frie, grønne Enge, efter Mester Linné
							med hans Violin og lysende Øjne, med hans Skælden og Smælden, ja, selv
							efter Eline Petersen - til Mindet om hin Aften kom igen og fik
							ham til at blegne.Men Tiden gik, og den Dag kom, da han deltog i Kammeraternes Spot over
							den Tid, de gik ude hos Mester Linné, ja - når hin Scene nu
							atter stod for ham, kunde han endog gribe sig i at betragte den med et
							vist Begær, mens han fuld af pirrende Angst følte noget pelset og
							loddent med Næb og Kløer røre sig hos ham. Den havde været det sidste,
							endelige Skub frem ad Banen, og snart var der intet mere af den
							oprindelige Tue Tavsen tilbage.Dag for Dag stivnede hans bløde Sind mer og  mere, mistende sin oprindelige Form, sin Dybde
							og Varme. Han var så meget sammen med Sigurd og de andre, at han til
							sidst bildte sig ind, at deres Væsen var hans. Han havde givet sig dem i
							Vold, og nu tog de ham til Indtægt, omdannende ham efter deres Behov.Han var jo desuden i den Alder, da man allermindst er sig selv, da man
							helt går op i Omgivelserne, idet ens Liv strømmer så hastigt af Sted som
							en fladbundet Å, skiftende Farve efter alt, der er den nær. Blodet
							bruser og bruser, men har endnu ikke gæret, den ydre Verden er blevet så
							påtrængende stærk, at man rent glemmer, der er en indre til. Derfor er
							denne Tid, trods dens Munterhed og Kraft i Virkeligheden så gold og
							erindringsløs.For Tue var den den voldsomme Reaktion mod hele hans hidtidige Liv. Før
							havde han levet for andre, nu forlangte han hensynsløst at leve for sig
							selv; ti det var jo ikke blot hans Forelskelse i Sigurd, der havde
							forrådt ham til Verden, det var jo også hans eget Blods Længsel
							derefter. I Sigurd elskede han jo Livet, som han drømte sig det
							- skønt og stærkt. Og han begærede at leve det og tage sin
							Part - den største han kunde få - af dets Skatte,
							frodes og trives i dets Sol. For dem, som havde mistet alt, til sidste
							Hvid, for Alf og Anton havde han ikke mere én Tanke til overs.Mer og mere droges han fra Hjemmet ud blandt Kammeraterne. Vel kunde han
							i enkelte Øjeblikke gribes af Længsel efter den gamle Stilhed og Finhed,
							efter Faders Kontorer og Moders Stuer, men når så Kammeraterne larmede
							omkring ham, forsvandt det atter, og han kastede sig på ny med Iver ind
							i Legen og Larmen. Finhed og Stilhed var ikke mere for ham, han trængte
							til kraftigere Kost.V.En varm Sommeraften et Par År efter legede de nede på Fjordengen.
							Venderne havde besat en Grøftevold, som Danerne skulde erobre tilbage,
							og de stormede netop frem i sluttet Trop under Modstandernes æggende
							Hyl, da Tue pludselig standsede som tryllebundet. Han havde fået Øje på
							den glødende Sol, der sank bag Skovens lange, mørkegrønne Bræm,
							spejlende sig i Fjordens blå Vande, hvor vingehvide Måger og Tærner
							krydsede, mens fjærnt ude Øerne svømmede i gylden Glans.Kun et Øjeblik stod han, så snappede Sigurd ham til sig: «Kom da med,
							Dreng! hvad måber du efter? klem på!» og atter var han inde i
							Kamptumlen, op ad de græsklædte Skrænter, hvor der vankede Næsestyver og
							Puf, så man måtte bruge både Øjne og Næver, om man skulde klare sig. Og
							da Sejren endelig var vundet, og Fjenden nedstyrtet, mens det røde
							Korsbanner smældede fra Voldene, istemte han af fuld Hals Kammeraternes
							triumferende Hyl.Men da han lidt efter gik ene hjemad, standsede han uvilkårlig på den grå
							Granitbro over Åen og så ud i Fjorden. Hvor var det dog længe siden, han
							havde set Solen synke, og Aftenrøden tændes - han måtte lukke
							Øjnene og erindre - der gik en sød  Gysen gennem hans Blod, det var, som lettedes
							en Låge på Klem, som kaldte Stemmer, langt borte, kære og kendte
							- det ringede fjærnt fra, lokkende, dragende: «Kom! Kom!» som
							Vinding Aftenklokker havde ringet til ham i hans Barndoms Have
							- ja, Haven, den grønne Have derhjemme - længe,
							længe havde han ikke været dér - en pludselig Længsel greb
							ham, det var, som en Hånd tog om hans og trak ham med. Han satte i Løb
							ned ad Alleen, og da han om Husets Gavl nåede det lange,
							blomsterplettede Hyldehegn og rev Lågen op og så Haven ligge dér nede i
							det venlige Aftenskær med svulmende Kroner, Hække og Plæner og hørte
							Faders og Moders samtalende Stemmer nede fra Vinløvslysthuset og
							Regitzes og Venindernes Leen og Pludren oppe fra Højen - tog
							hans Hjærte med Et til at slå - varmt og hæftigt, som slap det
							af et Bånd. Det var den samme glade, halvt undselige, halvt stolte
							Følelse, som da han første Gang så sit Ansigt i Spejl -Han løb ned i Haven og ind i Lysthuset.«Tror jeg ikke, det er Drengen, der kommer!» udbrød Fader og tog Piben ud
							af Munden.«Det er tidligt, du kommer hjem i Dag, Tue,» sagde Moder og så op fra sit
							Sytøj.«Ja-a,» hviskede Tue og åndede langt - hans Øjne gled
							rundt over Plænerne og Buskene, som tog han det alt sammen i Besiddelse
							på ny.Han var vendt tilbage til Edens Have.- - - - -Næste Morgen vågnede han med en Følelse, som var det hans Fødselsdag, og
							ventede der ham noget lyst og glædeligt. Han satte sig op i Sengen
							- å, det var det i Går - ja, men hvad var dog alt
							det for noget? Det var jo, da han var Barn, han ejede hele denne Verden
							af Følelser og Tanker; hele to År var gået siden den Gang, og nu var han
							snart  halvvoxen, i sit
							fjortende Ar - hvor kunde det da komme igen?Da han kom hen på Skolen, og Larmen dér slog ham i Møde, havde han glemt
							det Hele. Og desuden - han frygtede den gamle Verden, han
							huskede godt, hvor den havde været ansvarstung, og som Sneglen viger
							tilbage for Pinden, veg han ind i sin Skal.Men det kom igen, det andet, det nye, det, som i sin Stilhed var stærkere
							end Larmen og Livet, kyssende ham på Munden som Vårsolen kysser,
							flimrende rødt for hans Øjne, nynnende gennem hans Blod som sagtelig
							Sang - som et Glimt, som en Duft, som en Tone -
							borte var det, og han stod tilbage og lyttede med Hjærtet bevæget af
							Længsel og Håb.Det blev ikke sidste Aften, han standsede under Legen for at stirre ud
							mod Aftenrøden - men det blev heller ikke sidste Aften, Sigurd
							rev ham ud af hans lyse Drømmerier; han var højst utilfreds med den
							Vane, Vennen havde lagt sig til i den sidste Tid, og faldt over ham,
							hver Gang han «himlede».«Så, er du nu igen væk - hvad Satan er der dog i Vejen med dig,
							Knægt?»Tue foer sammen, og der var næsten Vrede i det opskræmte Blik, han
							fæstede på Sigurd. Strengelegen i hans Indre, der nys tonede så fint og
							mildt, tav ængsteligt og brat. Perlen, han havde skimtet på Havsens
							Bund, forsvandt, sluktes som et Lys.Han følte bedrøvet, det kunde ikke nytte, han blev: her vilde han aldrig
							få Fred til ret indadvendt at lytte til de søde, forjættende Melodier;
							hver Gang vilde den brutale Hånd komme og sønderrive de spæde Strenge.
							Sigurd forstod slet intet af alt dette nye, han og Kammeraterne kendte
							jo intet dertil.Og da grebes han med Et af Længsel bort
							 fra dem. bort
							 fra Larmen og Legen, til et stille, fredlyst Sted  - til et afsides
							Kapel i Solskin med Blomster på Altret.Hvor fandt han vel sligt et Sted? Jo, Regitzes Værelse- han sneg sig bort fra Kammeraterne og ilede hjemad, op ad
							Trapperne og ind i det lille, lyse Jomfrubur. På Tærsklen standsede han
							smilende - jo, her var, hvad han søgte.Solen lå i brede Striber hen over det hvidskurede Gulv, og Støvet dansede
							i lange Rækker over Bordet, hvor Søsters Bøger lå i Stabel mellem Papir,
							Ark og Penneskafter. Henne under Skråvæggen stod Sengen med det hvide,
							hæklede Tæppe, i Nisjen over Hovedgærdet knejste Apollobusten. På de
							blåtapetserede Vægge gnistrede de forgyldte Lister om Litografier og
							Raderinger - Klippeøer mellem sorte Cypresser, højtliggende
							Marmorbyer og brede, flade Strande, hvor Bølgerne sprudlede Flokke af
							Roser over Sandet.Bag de blå Ruder skinnede Havens grønne Trætoppe ind.Han listede sig på Tæerne hen til Vindueskarmen og krøb op mellem de
							hvide, stivede Gardiner, han vovede næppe at ånde af Glæde og Andagt.
							Hvor var her dog stille - ene Spejlet syntes at leve i sin
							brusende Blonderamme, det smilte til ham som et venligt, blåt Øje
							- en Humlebi summede om Hængelampens blinkende Kæder, og nogle
							ensomme Skridt gik neden under i Kontorerne - her kunde
							Strengene uforstyrret tone.Dér henne på Toiletbordet, under Spejlet, stod alle disse fine, små Ting,
							som han knap vidste, hvad var- Flacons og Silkepuder og Porcelænskrukker - og
							åndede så sart en Jomfruduft imod ham, at hans vågnende Hjærte skjalv af
							Ømhed mod alle unge Kvinder. Og for hans lukkede Øjne var det, som
							fødtes et Ansigt af Stuens Stilhed og Solskin - langt borte,
							som i en Dis af Solskin - et Ansigt, der smilte af Lykke og
							dog var så forunderlig alvorligt, der halvt var  Moders, halvt Søsters og dog ingen af dem
							- med en egen Sødme, som de ikke kunde eje for ham -
							et Ansigt, der var så kendt, som havde det bøjet sig over ham i hans
							Fødselsstund, og dog så uset fremmed - et Ansigt, der bag sine
							røde Læber bar al Livets Lykke for ham, Opfyldelsen af alle hans
							Længsler - - - - -- - - Kom han så ned til Verden igen,
							syntes alt ham så grovt og håndgribeligt, og traf han sammen med
							Kammeraterne, og de omringede ham med deres Råben og Skrigen, jog det
							igennem ham i Smærte - som en rusten Nål gennem et Rosenblad
							- og han stirrede på dem med fremmede, fjendtlige Øjne, han
							kendte dem ikke - havde han virkelig nogensinde været en af
							deres?Alt det, han ikke før havde agtet på, sårede ham nu. Deres Jubelhyl, der
							nylig gav Genlyd hos ham selv, lød med Et dyriske og rå, og Legen, som
							havde begejstret ham Dagen i Går, fandt han plat og dum. Han følte sig
							atter som Patricieren blandt Plebejerne og så med Foragt ned på sine
							tidligere Fæller.Med Undren spurgte han sig selv, om han da virkelig også følte således
							over for Sigurd, den forgudede Ven, den stærke, skønne Sigurd? og med
							Anger og Angst måtte han tilstå, det var ikke anderledes. Hvad nyttede
							det, at han var dobbelt kærlig imod ham, når de dog ikke mere kunde tale
							fortroligt med hinanden, fordi de ikke mere forstod hinanden? Og han
							mærkede jo Dag for Dag, hvor Forståelsen glippede. Navnlig ét var der,
							som skilte dem fra hinanden - det var «Småtøsene»; således
							kaldte Sigurd deres jævnaldrende blandt Småpigerne. Han havde allerede
							længe haft sig «Kærester» imellem dem og på det nøjeste indviet Tue i
							disse sine erotiske Bedrifter. Med blanke Øjne og smilende Tænder
							fortalte han hviskende om, hvorledes han sværmede om med dem i
							Danseskolens lange Korridorer 
							i Mellemakten og fik Lov til at tage dem om deres bare Arme, kysse dem
							på deres røde Munde og trække dem i deres bløde Lokker - eller
							hvorledes de satte hinanden Elskovsstævne bag Byens Haver og høje
							Fabriksmure, og hvad dér foregik.Hid til havde Tue uden Indvendinger lyttet til, ja, han kunde end ikke
							vægre sig mod et vist Behag ved disse Udmalinger; men så erindrede han
							pludselig, hvad han havde set hin Aften i Træet, og hin samme
							Fornemmelse fik ham til at ryste. Dog - modsige
							 Sigurd, det kunde han jo ikke, og så tav han da stille.
							Men nu tålte han det ikke mere. Ti vel følte han, at det var noget, der
							fjærnt berørte hans egen Glæde over Søsters unge Veninder og hans Drømme
							på hendes lille, tyste Kammer, men det var også kun fjærnt, ja, til
							Tider rent ud fjendtligt - som når Sigurd vilde ryste Æblerne
							ned, mens Tue vilde lade dem sidde og skinne i Solen. Og altid stod hin
							Scene hos Mester Linné bagved og hidsede ham op.Allermindst kunde Tue finde sig i den Måde, hvorpå Sigurd omtalte sine
							«Kærester», der i øvrigt skiftede hver Uge - det var just ikke
							det, at han brugte uhøviske Ord, men det, at han talte hånligt
							 om dem - næsten som var de Hundehvalpe
							- Tue fik Tårer i Øjnene derved - det var, som
							krænkede Sigurd med sine Ord alt fint og rent i Verden -
							Moder, Søster, Veninderne og hint fjærne, aldrig sete Ansigt fra Drømmen
							- det gjorde ondt, og han rejste sig hæftigt til Forsvar. Han
							erklærede, at han vilde ikke høre den Snak, Sigurd skulde holde sin
							Mund. Sigurd så forbavset på ham - hvad gik der dog af Tue
							- det var jo netop sjov. Han mærkede imidlertid snart, at det
							var Tues Alvor, han blev afbrudt hver Gang, han vilde begynde
							- beholde de herlige Historier for sig selv, kunde han ikke,
							og da Tue tilmed også  i andre
							Henseender var blevet kedelig i den sidste Tid, gik han til de andre, de
							tidligere Kammerater. Tue så det, men det angrede ham ikke, han vilde jo
							blive medskyldig i Sigurds Helligbrøde, om han vedblivende lyttede til
							Beretningerne. Desuden var han fuldt optagen af alt det gryende nye, og
							således gik det til, at det blev ham en Lettelse, som en Gang vilde have
							været ham den frygteligste Smærte.- - - - - -
							- - - - - -
							- - - - -Således gik Sommeren, og det led mod Efterår. Tue og Sigurd blev skrevne
							ind til Præst, de skulde konfirmeres til næste Forår. Egentlig skulde
							Sigurd have ventet et Års Tid endnu - han var et halvt År
							yngre end Tue - men da de hidtil havde fulgtes over alt, mente
							hans Forældre, det var bedst, de også fulgtes her.Den Dag, det blev bestemt, gik det gennem Tue: »Skal han nu også der?»
							strax standsede han - hvor kunde han dog tænke således om
							Sigurd? vilde han da ikke gærne have ham med? jo, naturligvis, han var
							jo hans bedste, hans eneste Ven - men til Præst -
							-Som en sød Duft af Ambra kom hans Barndoms bibelske Minder til ham
							- han huskede sin og Alfs Glæde over Billedbiblens Patriarker,
							Telte og Kameler, sine Kys på Bibelhistoriens gråprikkede Bind, sin
							ærbødige og kærlige Tillid til Gud Fader og den milde Jesus -
							han mindedes sin Barnebøn: «Jeg ved en yndig Have» - og sin
							Angst for at nogen, han havde kær, skulde synde mod de rene
							Marmortavlers Bud - og atter sløredes hans Øjne af Vemod,
							atter ringede Aftenklokkerne for ham, dragende, smæltende: «Kom! Kom!»Men Sigurd - han var stadig den samme - han var som
							en evig Mindelse om den gamle Tid og vilde kun virke forstyrrende i den
							nye. Og hvad Forstand havde han vel paa det guddommelige? Det  eneste, han havde ytret, da
							han hørte, han skulde gå til Præsten, var: «Nå, så må vi have Næverne
							parat mod de beskidte Friskoledrenge!» Disse Ord berørte Tue
							ubehageligt, ti også Slagsbroderen i ham var forlængst død; nu nærede
							han atter sin Barndoms Sky for al legemlig Vold og Glubskhed. Det med
							Friskoledrengene sad som en smudsig Plet på det klare Gudsspejl, i hvis
							gyldne Dyb han anelsesfuld og ydmyg vilde søge sit eget rette Åsyn. Men
							han havde jo Sigurd, og hans Næver skulde snart lære Bøllerne Respekt
							- han rødmede over denne Betragtning af Vennen, men den bidrog
							ikke til at fæstne Båndet imellem dem.Præsten kendte han, det var jo hin magre, mørke Mand fra Alfs Begravelse;
							- han kom en sjælden Gang hjemme - altid lige
							febrilsk og urolig med de brændende Øjne i det hulkindede Dødningehoved
							- De andre Drenge plaprede efter deres Forældre, at han var en
							dårlig Præst - «vantro» sagde de med stive, spilede Øjne uden
							- så lidt som deres Forældre - at ane, hvad det
							 Ord betød. Men Tue huskede ham fra Hjemmet og fra
							Begravelsen - han hørte endnu tydeligt i sine Øren hans
							brustne Stemme: «Grave - lutter
							 Grave!» og så ham endnu stå oppe ved Kirkegårdslågen i
							den flagrende Præstekjole med det grå Hår blottet i Regnen -
							han hørte til de gamle Dage, vilde han også bringe Bud fra dem?Det var alt dette, Tue grublede over, da han en solklar Dag sidst i
							August, en Ugestid før Undervisningen skulde begynde, sad ude ved
							Missionshuset, hvor Timerne holdtes. Det var en lang, rød
							Murstensbygning med majestætiske Stentrapper og brogede Buevinduer, med
							takkede Gavle og funklende Kors. Den lå oppe på en Høj ved Strandvejen,
							vendende Front ud mod Fjorden. En Krans luende røde Rønnebærtræer
							brændte som Fakler omkring den  Tue sad på et af de brede Granittrin, Solen skinnede skråt hen over
							ham, Bygningens Skygge lå over den grusede Plads, mens Alleens Lønne
							prangede i fuldt Sollys, endnu svulmende grønne; Fjorden blånede mellem
							de brune Stammer - langt ovre lå Kirkegårdens Have på sit Næs,
							dér hvor Alf og Anton var begravne. Det var ud på Eftermiddagen; der
							rørte sig ikke en Vind.Oppe under Skiffertaget kivedes og baskedes et Par Siskener, men Tue
							hørte intet, han var borte i Drømme; «Mamre Lund», hed Huset, han sad
							under, og det Navn havde ført ham vidt bort, til Kaldæernes Land, til
							Patriarkernes Græsgange i det gamle Testamentes Dage.Han sad uden for sin Teltdør og så ud over den åbne Slette. Milevid lå
							dens frodige Flade for ham - tom og grøn - tabende
							sig fjærnt ude under Soltage Han var Fader Abraham; en Turban trykkede
							hans Pande, en broget Kaftan svøbte sig om hans Lænder, Hånden havde han
							begravet i sit hvide Skæg - rolig og ubevægelig sad han,
							skuende ud over sit tavse Rige. Inde i Teltet bagved puslede Sara om den
							flammende Ild, de højpuklede Kameler gik og græssede henne under
							Palmegruppen; deres Klokker ringede klart og stadigt, som et talende
							Kildevæld i Dagens Stilhed. Men Abraham var sørgmodig og træt; han
							mindedes sit fordums Hjem, Landet mellem Betel og mellem Ai, som han
							havde måttet vige for sin Brodersøn Lot, og han tænkte på, hvor han dér
							havde skuet sin Herres Åsyn, men hvor det nu var længe siden. Da fødtes
							der med Et, fjærnt ude i Disen, som trende Skygger, vandrende fremad i
							den hede Dag - Abraham skyggede med Hånden for sine buskede
							Øjne - jo, se, tre Mænd kom vandrende hen over Græsmarkerne,
							han så deres Turbaner og høje Stave flytte sig frem ad mod Teltet, og
							han rejste sig med lykkeligt, anelsesfuldt bevæget Hjærte og gik  dem langsomt i Møde
							- Jehova og hans Engle, der kom til Abraham i Mamre
							- - - - - -- - - De to Siskener dumpede ned foran Tues
							Fod, i rasende Kamp klamrende sig til hinanden med Næb og Kløer.Tue rejste sig - han var øm af at sidde på Stentrappen, han
							rettede på Benene - men pludselig standsede han og så op
							- hvad var nu dog alt det, han dér havde drømt? Hvor var de
							dog komne fra i den sidste Tid, alle disse rige, brogede Fantasier,
							disse skinnende Underblomster fra Orientens Egne? - han, som i
							Årevis ej en Gang havde set Aftenrøden over den hjemlige Fjord end sige
							fjærne Lande og Tider - - var det muligt, kunde det
							komme igen? ja, for før en Gang havde han dog ejet det - havde
							han kunnet svæve auf Flügeln des Gesanges - bar Vingerne nu
							atter?O, hvor havde han dog længe været en stakkels, stækket Fugl -
							en Fugl bag Ståltrådsgitter, der hverken kendte til Himmel eller Jord
							- men det var Sigurds Skyld, han havde plukket Svingfjerene af
							ham og bundet ham i det snævre Bur, han bildte sig ind, var Verden.Og nu skulde han også trænge sig ind her - bag disse
							egepanelede, guldstribede Døre deroppe midt i Paradisets Have skulde han
							stå og slå Sten efter Træernes Æbler - -Med Sindet skiftet i Mørke og Lys, halv mismodig og halvt sitrende
							lykkelig drev han hjemad i den klare Høstaften. Blæsten tog til at
							friske op ude over Fjorden og raslede gennem Alleens Kroner; de første,
							gule Blade dalede i det fugtige Grus.- - - - -Den så højtideligt ventede første Time var forbi. Tue kom løbende ad
							Strandvejen i en Fart, som var han forfulgt - han var smuttet
							fra Sigurd i Trængslen  ved
							Døren - til Trods for Friskoledrengene - han måtte
							være ene.Nu standsede han og så tilbage - Solen skinnede ned gennem det
							grønne Løv, fredelig og ensom bugtede Alleen sig langs det blinkende
							Vand - der var ingen Fare mer -Han drog Vejret dybt og lukkede Øjnene, han bævede fra Hoved til Fod
							- det var, som Hinde på Hinde droges af ham, som skælvede han
							nyfødt i den nye Luft, og det steg i hans Indre, som en Ø stiger af
							Havet - med Palmesus, Fuglekvidder og Blomsterduft -
							- -- det var kommet dér inde i Missionshuset, lige til sidst, da
							han allerede skuffet havde lukket sig til - da de mange
							Drengestemmer bruste op under Loftets hvidkalkede Buer, da løsnedes det,
							sprang det frem, fossede det frem - drømte han, eller var han
							vågen? havde han set Himlen åbne sig, og de lønligste Helligdomme skinne
							derinde - - eller så han kun sit eget Indre åbent og
							sig selv, sit eget Jeg, Øje i Øje efter så længe at have flakket om i
							Blinde?O, men nu var det sket - nu var han atter i Solen og Lyset;
							Fødslens Veer var ovre, nu var kun den lyse Lykke tilbage - og
							Lykken strømmede mod hans Mund som et Kildevæld; han måtte udøse sig for
							nogen, han vilde hjem til Moder og Søster!Han løb af Sted, som havde han et Evangelium at bringe dem - om
							ad de ensomste Gyder som i sin Barndom, ikke mere ned ad Hovedgaden,
							hvor Færdslen gik - over Granitbroen og ind gennem Alleen
							-Og dér lå det, hans Hjem, under de skyggende Kastanier med sine
							vedbendgrønne Mure, sit stejle, rødbrune Tag og sin blanke Ruderække med
							Urtepotter mellem hvide Gardiner - det var ham, som kom han
							tilbage til det efter lange Års Rejser i fremmede Lande, og med
							tåreblændede Øjne stirrede han på alle dets Minder og dets stille Lykke.Og da han nu ringede på den gule Knap ude pa Jærntrappen, var det ikke
							mere tankeløst som før, men med den trygge og lykkelige Forvisning, at
							derved gav han sig Adgang til sit Hjem.Ane lukkede op, og han løb ind gennem Stuerne, men på Tærsklen til
							Kabinettet standsede han brat - der var fremmede. Moder sad
							ved sit Sybord, og Regitze gik op og ned ad Gulvet, rank og let som
							sædvanlig - men på Stolen ved Bordet sad Magisteren
							- øverste Klasses Latin- og Græsklærer henne på Skolen
							- en ung, lidt bøjet Mand - lang og smal med et
							stort, lyst Hår i Bølge over Panden, to blege, blå Øjne og en vemodig
							Mund - han var egentlig Teolog, men havde skrevet to
							dybsindige, lærde Værker om græsk Mytologi og Billedhuggerkunst, og da
							han var den eneste Forfatter, Tue kendte, havde han altid betragtet ham
							med dyb Ærbødighed - men nu - han var en fremmed,
							der aldrig før havde været i disse Stuer - og Tue var kommet
							for at søge sit Hjem.Han bukkede kejtet og gik gennem Stuen, han hørte lige flygtigt, at der
							var Tale om, at Magisteren skulde gennemgå det Græsk og Latin, Regitze
							selv havde læst, med hende, så at hun kunde tage Studenterexamen til
							næste Sommer - så løb han op ad Trappen til hendes Værelse.Da han åbnede Tapetdøren, var det, som steg han højt op over Verden, ud
							på en Klippespids midt i den tavse, blå Luft - så tyst og
							solbeskinnet var her. Han syntes næsten at se en gylden Ånd svæve bort,
							idet han trådte ind.Han glemte strax sin Skuffelse dér nede fra og krøb op i Karmen
							- ude i Fjorden gled de store Skibe hen som kongelige Svaner,
							forsvandt om bag Øerne og kom atter frem, glidende bestandigt længere ud
							mod Havstriben, til det sidste Sejl forsvandt bag det yderste Næs. Men
							Tue var ikke med om Bord, fuld  af Udvés Drømme; han havde fået mer end nok af Færden i det fremmede,
							nu var han vendt tilbage til sig selv -- hvor var Solskinnet dog varmt og kælende blødt, som hilste
							det ham velkommen tilbage - - det var mærkeligt
							- dér ude i Missionshuset, så skuffet han havde været i
							Begyndelsen; men hvor var ikke også «Mamre Lund» - hint
							Abrahams grønne Bo - hæsligt inden Døre, så koldt og skummelt
							der var mellem de ru, kalkede Vægge med de mørke Kroge, hvor Solen
							aldrig kom, med de smalle, støvede Bænke og det fugtige Stengulv. Og
							Præstens Ord - de var gået ham blinde forbi, de havde ikke
							Øjne til at se på ham med, de havde ikke Hænder til at gribe med- og han havde en tydelig Fornemmelse af, at Ordene var Præsten
							ligeså ligegyldige, som de var ham- han stod hele Tiden med Ryggen til Væggen og stirrede op mod
							det tilgitrede Vindue, til Alleens solbeskinnede Lønnetoppe -
							hans Mund talte, men hvor var hans Tanker?Og Tue havde siddet og lyttet til med det Vemod, hvormed man lytter til
							gamle, løfterige Sagn i Skumringsstunden om Feer, der kan gøre
							Menneskene lykkelige, hvis blot de kunde tro på dem -
							-Han så op og spændte Hænderne om Knæet - hvor var det muligt
							- de hellige Fortællinger, den højeste Sandhed, den dybeste
							Alvor - kaldte han dem Fe-Eventyr? skulde de virkelig ikke
							være andet?Han så uvilkårlig hen på Apollohovedet, der knejste i Solskinnet med sin
							ranke Hals og sin fnysende Profil. Han huskede Søsters græske
							Fortællinger i gamle Aftener, når de så i Mytologien - en
							Verden af skinnende Fjælde, af højbåren, gudefri Lykke, af frimodigt,
							selvstændigt Liv på den grønne Jord ved det åbne, rullende Hav
							- - og det Bjærg Olympos- - «al Livslykkens Sæde og Sokkel» -
							-- var det til denne
							 Verden, han skulde gå ind -  var det i Hellas' frie Luft, hans
							Sjæls Længsler skulde springe i Blomst - eller var det i det
							skumle «Mamre Lund»? o, nej, nej - men - ved Ordet gudefri
							 følte han atter hin Ængstelse fra sine Barneår
							- som for et Spring ud i den blå Luft - det andet
							var det gamle kendte og trygge - den sikre Favn - og
							det var
							 dog Salmesangen, der til sidst havde båret ham op, givet
							ham Vinger til at flyve med og løst Fortryllelsens Bånd - han
							faldt i Tanker, men snart gled Tankernes faste Landevej ud i Drømmenes
							gyngende Vande, og de vuggede ham fjærnt bort, mens Solskinnet blev
							stærkere og stærkere i det lille, blåttapetserede Værelse -
							det var jo ligegyldigt hvilken Hånd, der styrede hans Snekkes Ror, når
							det bare gik fremad - frem -Han foer pludselig sammen, Regitzes Stemme kaldte nede fra Trappen: «Tue,
							Tue! kom ned og spis til Middag!»En varm, lys Glæde strømmede igennem ham ved Søsters Stemme, der kaldte
							ham til Familiens fælles Bord.«Ta-ak!» råbte han, sprang ned fra Karmen og løb hurtigt
							tilbage over Loftet, hvor Solen spandt sine lange, støvede Bånd tværs
							igennem det dunkle, lidt muggent lugtende Mørke.- - - - -«Hvorfor har I ikke sagt mig, at Magisteren skal læse med Regitze?»
							spurgte Tue fortrydeligt, da de sad ved Bordet.Regitze så hastigt op på ham: «Å du - hvad bryder du dig vel om
							det, du render jo altid ude.» Det gav et Sæt i Tue, han blev rød og
							vilde svare igen, men tav beskæmmet, for Regitze havde jo Ret, han havde
							jo helt forglemt sit Hjem for Verden derude - han havde ikke
							Lov til at forsvare sig, men måtte tavs gøre Bod, om han vilde vinde det
							tabte igen.Da han om Eftermiddagen sad med sine Bøger  nede i Haven, faldt det ham ind, at Fader og
							Moder intet havde sagt til Regitzes Ord, men tavse havde højet sig over
							deres Tallerkner - havde også de følt sig krænkede over hans
							Ligegyldighed? Han fik Tårer i Øjnene af Anger - o, men
							forstod de da ikke, at han havde været magtstjålet, berøvet Sind og
							Sans, så han havde glemt hele sit forrige Liv, alt, hvad han skyldte sit
							Hjem af Taknemmelighed og Kærlighed -- men nu skulde det blive anderledes -- - - - - -
							- - - - - -
							- - - - -Og det blev
							 anderledes. Han var nu langt mere hjemme end før, ikke
							blot fordi Legene med Sigurd og Kammeraterne var ham ligegyldige, ja
							besværlige, men fordi han atter følte så stærkt, at det var ene her, han
							hørte til, ene her, han havde Rod og kunde trives.Han gik gennem Stuerne og hilste dem på ny, betragtende dem med samme
							nysgerrige Glæde som den, der længe har levet blandt fremmede og nu
							kommer tilbage til sine. Og han fandt hvert Møbel på sin gamle Plads
							- og dog havde det alt sammen over sig som en Nyhedens Dug,
							noget friskt og overraskende - hvor havde han haft den Følelse
							før? jo, rigtigt, den Dag han kom op fra sin Sygdom og så, at det var
							blevet Sommer. Ja, nu var det atter blevet Sommer, og nu var han vågnet
							af et Mareridt, mer tungt end da.Han genfandt sig selv i hver Stue og hver Krog, han så sig atter i de
							høje Spejle og hørte atter Gulvbrædderne knage fortroligt under sin Fod
							- han hilste på den grå Skriver og lod Pjusk hakke sig i
							Fingrene med lystigt Mod.Og han genfandt sin Barndoms Stolthed over sit Hjem. Han følte det de
							festlige Aftener, når Husets Ruderække strålede af Lys, og Gæsternes
							muntre Stemmer og Latter larmede gennem de oplyste Stuer,  når Moder knitrede i sin højhalsede,
							stålgrå Silkekjole - mer lig en Ridderdame end nogensinde
							- når Guldkorset glimtede i Faders Frakkeopslag, og Regitze
							svævede om i sin lyse Kjole, mens Yeninderne sad i Række på Sofaen med
							Armene om hverandres skærfblå Midje og leende og tiskende stak de
							krøllede Hoveder sammen i kostelig Morskab over Magisteren, som
							hensunket i Tanker, med Hånden under Panden fulgte Regitze med sine
							sværmeriske, blå Øjne.Og han følte det end mere de stille Aftener, når de kun var sig selv, når
							Moder sad på Stolen ved Klaveret og lod dets bløde Klangfylde bruse
							gennem Stuen som en evig forbistrømmende Flod - hin Glemslens
							Flod, hun sang om med en Stemme, der var så besynderlig skær og ung
							- i hvilken alle Døgnets Timer forgik, og kun Livets store
							Hjærte bankede. Tue lå ved Faders Rryst, med Hovedet under hans hvide
							Skæg, berust af Drømme, mens Regitze sad på Forhøjningen ved Ruden,
							tegnede i dens Dug og stirrede ud i de mørknende Enge til Gårdenes
							fjærne, ensomme Lys.Og mens de gamle Toner og Melodier bruste - «Es war ein König
							in Thule -» og «Jeg véd en Flod, jeg så den kun i Drømme
							-» eller Sangen over Imogen «Frygt ej Sommersolens Magt
							- frygt ej Vinterstormens Drøn -» fyldtes Tue af en
							dyb og varm Taknemmelighed over, at alt dette var hans og var blevet
							givet ham tilbage af en nådig Hånd, så lidet han end fortjente det; ti
							hårdt havde han fristet de milde Penaters Tålmod ved at ofre Guld og
							Røgelse til fremmede Afguder, kolde, dumt grinende Gudebilleder
							- ydmygt måtte han takke for, at der ikke var blevet øvet
							retfærdig Gengæld mod ham, og de gode Gaver taget fra ham.Men bag Ydmyghedens Nonneslør blussede Stolthedens Åsyn i Smug
							- ti hvor rig måtte han dog ikke være, hvor uudtømmeligt og
							varmt hans Indres  Kildevæld,
							siden end ikke disse Vinteres Jærnfrost havde mægtet at bundfryse det!Der rumlede en Vogn forbi ude i Alleen, den kastede sine Lygters Skær ind
							over det gibsede Loft i en sitrende Flamme, og pludselig fødtes af
							Mørket to store, oprakte Hænder - Skyggerne fra Viftepalmen
							- som var det Gud Fader, der vandrede i Aftensvalen og
							velsignede Adam og Eva, hver Havens Urt og hver Skabning, han havde
							skabt.Og Tue bøjede sig ind under disse Hænders Velsignelse, han var atter Barn
							af Edens Have.Lygteskæret forsvandt med den bortrullende Vogn, og alt gled atter ind i
							klangfyldt, brusende Mørke.- - - - -Også Landturene havde Tue optaget på ny. Han kørte atter ud med Fader,
							uden at bryde sig om Sigurd vilde med eller ej, han savnede ham ikke
							mere.Han kørte på ny over den blomstrende, røde Hedeflade i den stille,
							bagende Sol, under Lærkernes uophørlige, fortrolige Kvidren; han
							huskede, hvor de sandede Hjulspor førte hen, og kendte ved Navn de hvide
							Kirketårne langt ude i den blå Horizont. Han kom atter ad de gamle
							Landeveje og genså ved Grøftekanten de samme små, havehegnede Huse, han
							så mangen Gang havde passeret som Barn; dér havde de ligget den lange
							Tid med deres grønne Mostage og blanke Rudeøjne, der spejlede det
							skiftende Vejr og Vind, levende deres stille, daglige Liv, og trofast
							biet efter ham, mens han troløs havde føjtet om på fremmede Veje. Han
							spiste atter i de lave Krostuer med Havens Grønt bag de åbne Ruder,
							hørte atter Blæstens landflygtige Sang gennem Sandharpens rustrøde
							Strenge og vendte atter sent på Natten hjem til Huset ved Fjorden og de
							sovende Enge. - - - -- - - «Det er svært, så meget Pus er hjemme
								 nu,» sagde Fader og strøg
							ham over Håret, mens hans store, grågrønne Øjne smilte.«Nu - det er jo godt,» svarede Moder roligt henne fra sit
							Vindue.Men Regitze slog Armene om ham og kyssede ham med sin røde Mund, så
							Vejret næsten forgik ham. Regitze var blevet så hæftig i den sidste Tid,
							næsten som da hun var lille Pige - men også så glad. Tue hørte
							hende ofte synge om Morgenen, klart og fuldtonende med lange, lyse
							Triller. Det var Fader, som først hørte det, han sagde en Morgen til
							Moder:«Kan du høre, Elisabet - Regitze synger.»Moder nikkede og smilte. Men Tue knugede Hænderne sammen under Hagen og
							omfattede dem bægge med et kærligt Blik. Han forstod, hvorfor de var
							glade over Regitzes Sang - hun havde jo så ofte før været syg
							og bedrøvet til Mode.Hvor han dog var lykkelig, nu han havde genfundet sit Hjem, at det
							blomstrede således i Frodighed og Styrke!- - - - -Når Tue ikke var hjemme eller med Fader på Landet, kunde han Dage igennem
							strejfe om i de søndre Strandskove, ad alle de græsgroede Stier, hvor
							hans Barnefod havde løbet. Han drog ud som en Opdagelsesrejsende for at
							genfinde sig selv, og for hvert Skridt han gjorde, var det, som Minder
							sprang ud, ved hver Omdrejning af de løvskjulte Stier stod han som
							Ansigt til Ansigt med sig selv.Han genkendte hver Sten i de mosgroede Diger, hvert Søm i de frønnede
							Gangbrætter over de sorte, pludrende Skovbække; han fandt atter de
							solåbne Sletter, hvor de første Forårsblomster var at finde: Skovmærke,
							Anemone, Nellikerod og Trævlekrone - og de dybe, fugtige
							Steder dybest inde, hvor Rederod og Hjortetrøst holdt til. Han opsøgte
							de gamle Ege, hvorom Kaprifolieranker bakkantisk snoede sig, og  nåede de side Sumpe, hvorover
							Kæruld stod som en hvidlig Tåge, og hvor Elverpigerne dansede på lette
							Fødder i Måneskin - ja, til sidst fandt han endog den Eg, i
							hvis Stamme en ukendt Hånd havde udskåret det Pans-Ansigt, som i hans
							Barndom så ofte havde lammet ham med Skræk.Da han nu med sin Tollekniv omhyggelig havde fået fjærnet det Lag af
							sølvgråt Lav, som i de mange År var groet hen over det, og det atter
							dukkede frem med sin åbne Mund, sine stirrende Øjne og sin Egeløvskrans
							om de stumpe Horn, var det ham, som selve Skovens mystiske Åsyn
							afslørede sig for ham. Han var atter dens Barn.Til sidst sad han på den selvtømrede Bænk på Skrænten over Fjorden og så,
							hvor Vandet strømmede stridt og søgrønt med piskende Skum om Øerne, der
							blinkede som røde Rosenbuketter i Efterårets Farver.Han lagde sig ned på Bænken og stirrede op i den høje, blå Luft, hvor
							lette, hvide Skyer fløj hen som Røg og Dampe.Ja, han havde drukket af Troldenes Krus, Hukommelsen var forgået ham, og
							han havde boet i de underjordiskes Hule; men nu slog Morgenens Hane sin
							ildene Vinge ud og gol, og han vågnede som Svenden på Højen, satte sig
							over Ende i det dugvåde Græs og strøg sig fortumlet over Panden, og han
							så sig atter hjemme i sit Fødelands grønne Rige, han kendte de Blomster,
							der duftede omkring Højens Fod, de Fugle, der kvidrede fra Buskene, og i
							de skvulpende Bække spejlede han sit eget Ansigt.Således kunde han ligge længe i lykkelige Drømme, til Vinden ude fra
							Fjorden mindede ham om, at var det end Vår og Sommer i hans Hjærte, så
							var det Efterår omkring ham. Han rejste sig og gik hjem langs den
							skyllende Strand under Aftenrøden, belæsset  med Indtryk og Minder, som med store, brogede
							Bregnebuketter.- - - - -Han lodes i god Fred til alt dette - Sigurd så han nu sjælden
							uden for Skolen. Han undgik ham så meget som muligt; han formåede ikke
							længere at skjule sin Uvilje for ham. Ti var han nu end vendt tilbage
							til Edens Have, hvad havde han så dog ikke tabt under sin Ørkenvandring?
							Hvor kunde de År have været rige og skønne - mellem Palmer og
							Roser havde han kunnet leve - og han havde tilbragt dem i det
							goldeste Sand. Men hvem andre havde vel vildledt ham end Sigurd? Den
							Gang, før Anton døde, havde han jo alt anet den Livets Morgenrøde, som
							nu var brudt frem i sin fulde Glans, og havde Anton levet, kunde alt
							have været anderledes. Men efter at have berøvet ham både ham og Alf,
							havde Sigurd lokket ham ud i Ørkner i Steden for at føre ham til det
							attråede Lykkens Gry. Han havde byttet sit Livs Guldmønt bort for at få
							Sigurds slidte Spillepenge - en dyrebar Skat havde han ladet
							ham sprede for alle Vinde, og nu, han skulde sanke den sammen igen,
							mærkede han kun altfor ofte, hvor meget der var gået ufindelig tabt, og
							hvor meget der havde slået både Revne og Skår. Så skød da med hans
							nyfødte Glæde en hæftig Harme op i ham - en duftende Rose og
							en tornet Gren af samme Rod - og han forsømte ikke at lade
							Sigurd stikke sig på Tornene. Det kølede at se den skyldiges Blod rinde.
							Kun Skade, at Sigurds Hud var så hård, og Sårene lægtes så hurtigt. Den
							ene Dag kunde de skilles som svorne Fjender, næste Morgen havde Sigurds
							lette Sind glemt det Hele.«Venner - Tue - Venner?» spurgte han og så ham
							skælmsk ind i Øjnene. Og Tue følte med Undren, at det var ikke så nemt
							at blive det Venskab kvit, som han i løftede Stunder havde troet
							- han  havde ikke
							kunnet elske Sigurd så længe og så lidenskabeligt og nu på én Gang
							udrydde ham af sit Hjærte. Han kunde endnu i enkelte Øjeblikke med den
							gamle Henrykkelse stirre ind i hans skønne, letsindige Øjne. Men det skulde
							 være forbi, Venskabet var ham et stadigt Minde om det,
							der var hans Skam, og som han helst vilde glemme.Så blev det da endelig en Dag til Alvor.Sigurd havde oplevet noget særlig interessant med sine «Småtøse» og kunde
							umuligt beholde det for sig selv - det måtte hans gamle Ven
							høre. Men da det ogsa var noget særlig uhøvisk, bruste Tue op og sagde
							Sigurd ren Besked om, hvad han anså ham for. Jo hidsigere han talte, des
							hæftigere blev han; det var ikke blot sin længe opsparede Harme, han gav
							Luft - han stred også for den Verden af Renhed og Skønhed, han
							nu atter havde fundet, og som fyldte hans Hjærte med Varme og Lykke.Men Sigurd lo hånligt: «Jo pyt - jo pyt - bild dig
							bare ind, det er små Engle - du bliver nok klogere en Gang
							- de er såmænd meget værre end vi, nu skal du bare høre
							-» og han hviskede Tue det i Ørene, der gik som en Sav over
							Strengene i hans Indre - de sprang i et Suk, og Tue foer op
							ved Smærten:«Fordi du selv er både dum og rå, behøver du vel ikke at tro, at andre er
							Mage til dig!»Sigurd blev flammerød, hans Øjne gnistrede som Flintestene.«Du - du -» hvæsede han; så fik han endelig Luft,
							«det skulde du tale om, gå du hellere hjem og se på din Søster og den
							tovlige Magister!»Han slog en hånlig Latter op og satte af Sted i Løb. Tue stirrede efter
							ham - han forstod slet ikke - Regitze, hvad kom hun
							det ved? - hvad - - var -
							- i samme Øjeblik han begreb, bøjede han sig og snappede efter
							en Sten, men det var på en 
							Eng, han stod, og han greb kun i bløde, bølgende Strå.Da brast han sammen, kastede sig på Ansigtet ned i Græsset, som vilde han
							bore sig ned i Jorden - bort, bort fra den Verden, han nylig
							havde fundet så skøn og fin, og som kunde være så utrolig gemen
							- at nogen kunde sige noget sådant om Regitze, den stolte,
							ranke Regitze, og det var Sigurd, der havde sagt det! O, det var anden
							Gang, at en, han havde elsket og stolet på - hin Gang med
							Mester Linné - nej! nej! - å, nu forstod han først
							ret for Alvor, hvor højt han dog havde elsket Sigurd, og hvor bittert
							han var blevet skuffet - han havde jo dog i ham drømt al den
							Livets fri, ædelige Lykke, som han hele sin tunge Barndom igennem havde
							higet imodÅen mumlede forbi, Sivene hviskede i dens Strøm, og de små Svaler kresede
							over ham med glade Hvin. Han blev liggende, til Byens Kirke begyndte at
							ringe Solen ned og fik Svar ude fra Skovlandsbyerne langs Fjorden. De
							blide, kendte Klokkeklange gød Olie over hans Sinds oprørte Bølger, en
							sagtelig Fred gled ind over ham - han rejste sig; han vilde
							hjem, hjem til det trygge, gamle Hus, hvor intet urent kunde findes, op
							på Regitzes Værelse vilde han. Han løb ind mod Byen, langs med Åen.Men da han kom løbende over det mørke Loft og rev Døren op, standsede
							han, fortumlet og blændet. Solen luede ham i Møde bag Vinduernes hvide
							Gardiner, hele det lyse Værelse var som fyldt af Ild, og midt for Bålet
							sad Magisteren og Regitze ved det lille Bord, som flød af Bøger og hvide
							Papirer. Magisteren bøjede sig fremad, han talte ivrigt med lysende
							Øjne, hans store Hår var faldet ham ned over Panden, han så på Regitze.
							Hun støttede Hagen på sine slanke Hænder og stirrede smilende op i
							Aftensolen. Hendes røde Lokker luede.Tue hørte lige - «den Skønhed, som bundet ånder  i Fidias' hvide Marmor -»
							så opdagede Magisteren ham og tav forskrækket. Søster rejste sig
							hurtigt:«Vil du noget, Tue?»«Nej,» stammede han, «bare -» han smældede Døren i, løb tilbage
							over Loftet og ned i Haven. Dér sank han om på Bænken inde i
							Vinløvslysthuset -- - - Han så dem for sig, de to dér oppe i
							det røde Lys, hvor var de dog skønne - belyste som af et Bål
							- ja, Elskovens
							 Bål - Elskoven - det var
							 altså sandt - alt dette fra Digtene -
							alt dette guldblinkende, rosenduftende - alle disse stærke,
							ømme Ord - lavmælte, undseligt rødmende - han
							lukkede Øjnene og lyttede - hør, hvor Strengene tonede,
							sikkert og højt som aldrig før - Elskovens Hymne, alle hans
							Skønheds- og Lykkedrømme tonede sammen i den til et fuldt, brusende Kor
							- han skælvede - han syntes selve Livets Åndepust
							strejfede ham - - - og det kom og glimtede
							frem, det svømmede ham i Møde som en Rose - sejlede frem som
							en Svane - det Ansigt, han havde anet i Drømme oppe på
							Regitzes Kammer - det Ansigt, der smilte af Lykke og dog var
							så forunderlig alvorligt - der halvt var Moders, halvt Søsters
							- og dog ingen af dem, men med en egen Sødme, som de ikke
							kunde eje for ham - det Ansigt, der var så kendt, som havde
							det bøjet sig over ham i hans Fødselsstund og dog så uset fremmed
							- det Ansigt, der bag sine røde Læber bar al Livets Lykke for
							ham, Opfyldelsen af alle hans Længsler - -
							-Han lå og drømte og drømte, lyksalig bevæget af Skønheden deroppe
							- tænk, Søster, Søster - forelsket! - så
							nær det var ham, det store - - han smilte
							-- Sigurds Ord var forsvundne af hans Minde, som Havets urene
							Dyr forsvinder, når Morgenbølgen stiger over Stranden.- - - - -  Et Par Dage senere sad Tue på den
							grønne Bænk under Paradisæbletræet og læste i Byrons «Don Juan.» Rundt
							om ham strålede Haven i Efterårs-Pragt, Æblerne gnistrede over hans
							Hoved som Granater; og Fuglekvidren kogte som en solgylden Sø,
							overstænket med bittert Havskum af Mågeskrigene ude fra Fjorden, der gik
							blågrøn og perlende mellem de høstbrogede Skove.Tue støttede Kinden på Hånden og læste med bankende Hjærte -
							han var midt i Haidïes og Juans Elskovsmøde hin glødende Solnedgangstime
							på den hvide Strand i det græske Arkipelag, hvor de to unge Stemmer
							hviskede så nære, så ømme, mens Bølgerne lullede, Vindene strøg, og
							Månen fjærnt kom op - «og Vidne var kun Havets Ensomhed
							- -» Det duftede omkring ham af sildigt modne Roser
							- der dryppede som Roser for hans Øjne - de forrige
							Sanges bitre Kynisme, der havde såret ham som en rusten Kniv, var glemt
							- bløde Hænder strøg over Såret - og Elskoven
							lokkede og sang fra de solplettede Blade i Holger Drachmanns
							Oversættelse.Da hørte han pludselig en Stemme oppe ved Lågen: «Er Tue i Haven,
							Frøken?»Det var Sigurd - kom han virkelig - og han vovede at
							tale til Søster!«Nå Tak - så finder jeg ham nok selv.»Hastige Skridt kom løbende ad Grusgangen. Tue slog hurtigt Bogen i og
							gemte den ind i Syrenbusken ved Siden af - som Jomfruen dølger
							sin Barm, når frække Øjne er nær. Så stod Sigurd foran Bænken.«God Dag, Tue.»Tue så til Siden: «God Dag,» mumlede han.Sigurd så lidt på ham, så satte han sig på Bænken og begyndte at snakke
							op om Skolen og Kammeraterne, som var der intet hændt imellem dem. Tue
							tænkte hele Tiden: hvad vil han dog? hvorfor går han ikke? og skottede
							uvilligt til ham.Da bøjede Sigurd sig pludselig frem imod ham og så ham lige ind i Øjnene.«Du, Tue,» hviskede han, «nu
							 er jeg blevet forelsket. »Tue smilte hånligt: «Nu?»«Jamen rigtigt
							 , sådan som du vil have det,« forsikrede Sigurd.Tue så forbavset op - var det
							 Sigurd? han kendte ham knap - så sagte han
							talte - og han rødmede, og hans Øjne lyste - alle de
							Elskovsord, Tue lige havde læst, flammede for hans Syn, han følte sit
							Hjærte svulme, som skænkedes det fuldt af Vin. Hastigt flyttede han sig
							nærmere, han havde helt glemt deres Fjendskab.«Sigurd - hvordan?»Sigurd så smilende på ham: «Er du nysgerrig? Ja, nu skal du høre
							-å-å-» han sad med Hænderne under Knæene
							og gyngede Fødderne frem og tilbage, «- nå, det var altså på
							Danseskolen forleden, dér hørte jeg om hende, at hun var så køn, og så
							løb jeg der ud i Går for at se hende, til Kølholt, du véd -
							dér bor hun. Og hele Dagen, næsten, rendte jeg rundt om Gården, både
							inde i Granlunden og ude i Engene bag Laden - jeg vilde ikke
							gå derind, det var jo bare hende, jeg vilde se - og så
							pludselig, som jeg stod og lurede bag et stort Hæs ved den søndre Længe,
							så jeg hende, oppe i Gavlvinduet mellem de brune Gardiner; hun stod dér
							og stirrede så langt, langt ud efter Solen, der gik ned så rød, du véd,
							mens Skyerne kom op over Grantoppene, og det begyndte at blæse sådan mod
							Aften. Bægge Hænder . havde hun støttet i Vindueskarmen, og Panden lagde
							hun mod Ruden, og hendes Hår stod hende om Ørene - og hun
							havde en blå Bluse på - men jeg tror nok, hun stod dér og
							længtes, for hun så egentlig så bedrøvet ud, som vilde hun til at græde
							- for hun er jo også født langt nede i Tyskland og  havde en tysk Mo'r, men hendes Fa'r
							var fra Sverrig, og dér har hun boet indtil nu, han også døde, og så har
							hun hverken Fa'r eller Mo'r, og derfor er hun kommet til Søtofts, han
							var sådan en Ven af hendes Fa'r, og der er jo en gruelig Rede Tøse i
							Forvejen - men hun - å Tue - hun
							- - -»Han fløjtede sagte og henrykt, som tænkte han på en sød Kage.Men Tue sad helt betaget - Kølholt, det var jo den fjærne Gård,
							hvor der hver Aften tændtes Ild i Ruderne, og hvor han havde drømt, at
							Paradiset lå - og Søsters Veninde, Vibeke Søtoft, hun var jo
							derfra - men hende, den lille, fremmede Pige, han så hende
							lyslevende for sig, stående i Gavlvinduet mellem de brune Gardiner og
							stirrende ud mod Solen, der sank - med sit store Hår og sin
							blå Kjole - hun havde hverken Fader eller Moder -
							han fik Tårer i Øjnene - det var, som en Violin spillede langt
							borte, så sørgmodigt og dog så forjættende, han syntes, det var den
							fremmede, tyske Pige, der spillede, og at hun spillede for at kalde på
							ham.«Hun hedder Lull,» sagde Sigurd.«Lull?»«Ja, Lull Wedén, det er et tovligt Navn, men selv er hun sgu god nok.
							Hende må jeg have fat i.»Tue så sky på ham; han følte sig med Et så fattig med sine Drømme, han
							grebes på ny af den gamle Underlegenhedsfølelse, han for længe siden
							troede at have smøget af sig.«Er der nogle Blommer nede i Haven?» spurgte Sigurd.Tue nikkede adspredt, og Sigurd løb ned for at ryste Træerne; lidt efter
							gik han.Men Tue blev siddende på Rænken og grublede. Hvorfra var det dog, han så
							nøje kendte det Ansigt, Sigurd havde beskrevet? så alvorligt og dog så
							smilende - med den egne Sødme, som hverken Moder  eller Søster - -
							å, det var jo fra Drømmene oppe på Regitzes Kammer -
							- -- nå, hvad var det nu for noget Snak - han halede
							Bogen frem af Busken og begyndte at læse, men hint fjærne Ansigt, så
							fortroligt og dog så fremmed, dukkede op fra alle Bogens Blade og
							forstyrrede rent hans Læsning.- - - - - -
							- - - - - -
							- - - - -Et Par Dage efter var Sigurd og Tue på Vej ud til Kølholt. Sigurd havde
							ikke ladet ham i Fred, før han fik ham med ud at se på Lull, og Tue gav
							hellere end gærne efter, dog med en vis Undseelse - han havde
							således ikke kunnet få sig selv til at sige Moder den egentlige Grund
							til Udflugten - han havde blot sagt, at de gik ud at lege i
							Skoven ved Kølholt. Denne Usandhed nagede ham hele Tiden og forspildte
							hans Humør; dertil kom, at Regitze i den sidste Tid slet ikke havde
							været rask, og nu skulde Lægen netop komme i Eftermiddag. Men hvad
							- Regitze havde jo så ofte før været syg, og Sigurd vilde ikke
							vente længere. Og han vilde dog så gærne se hende, den fremmede, tyske
							Pige.Vejret var blæsende og uroligt, og Himlen fuld af hvidgrå Skyer, med
							blændende Solskin flygtende ude over Engene, hvor Vandløbene og Kærene
							blinkede, og Mørke jagende bagefter, så alting sluktes. Løvskoven hist
							ovre stod i brogede Farver mellem Granernes mørkegrønne Pletter. Over
							Vejen kom og gik Poplernes Skygger; det vexlede med lunende Solskin og
							mørk Kulde.De kom forbi små, sammensunkne Bondehytter bag IIavehegn, en enkelt Gang
							mødte de en rumlende Bondevogn. Ellers var de ene på Landevejen. Sigurd
							dansede foran med Hænderne i Buxelommen og satte i lange, flotte Spring
							over de skrævende Vejbukke. Han var iført sin bedste Stads og knejste
							selvtilfreds med det krøllede Hoved. Tue skottede mistænksom  til ham - hvorfor havde han
							pyntet sig således? De talte ikke meget sammen - kun af og til
							et enkelt Ord. Så nåede de Kølholt.Vejen drejede ned mod Lunden, og de satte i fuldt Løb med snappende Munde
							og røde Kinder. Granskoven lukkede sig om dem, susende tavs, Stamme ved
							Stamme, slanke og brune, forsvindende op i det tætte Nålemørke. Stien
							snoede sig smal og mørk ned mellem de slangede Rødder, ud mod Engene,
							som de skimtede langt nede under de hængende Grene, som i en Port, flade
							og grønne med en Vig af solbelyst, gyngende Åvand. Her var mørkt og
							klamt og lugtede af Harpix og muggen Muld. Nu drejede de til højre, og
							den hvide Havemur skinnede frem. Træerne løftede deres brogede Kroner
							over den. og længst inde rejste Gården sin takkede Gavl, hvorfra Vinduet
							stirrede ud over Grantoppene - deroppe var det, hun havde
							stået.«Hys!» hviskede Sigurd; han sprang over den dybe, vissengule Grøft og
							listede sig på Tæerne hen langs Muren. Tue betænkte sig et Øjeblik, han
							skammede sig halvt - så sprang han bagefter. Men Grøften var
							fyldt af Tjørne og Brombærkrat, der hagede deres lange, hvasse Grene i
							ham, så han møjsommeligt måtte pille sig løs.Foran sig hørte han et dæmpet Udbrud; Sigurd lå på Knæ derhenne med
							Ansigtet presset mod Muren, som dér slog en dyb Revne i den afskallede
							Kalk, I en Fart var Tue henne hos ham.«Er hun der?» hviskede han.«Å ja, ja,» svarede Sigurd åndeløs.Tue blev pludselig opbragt på Sigurd, han følte det som en Krænkelse af
							hende derinde, at han således belurede hende. Men selv hoppede han af
							Iver efter at komme til.Endelig rejste Sigurd sig: «Kig du nu,» hviskede  han og skubbede til ham. Tue lagde sig hurtigt
							på Knæ.Derinde gik hun, Lull Wedén, rundt om den grønne Plæne med Solringen og
							de gule Majsbusketter, foran Verandatrappen. Langsomt gik hun med
							Hænderne knyttet i hinanden på Ryggen, halvt skjulte af det lange Hår,
							som lyste gyldenblondt i Solen, flettet i en tung Pisk. Sirligt og
							betænksomt satte hun sine Laksko i det våde Grus, den halvlange, skotske
							Kjole slog om hendes røde Strømpeben, et gult Læderbælte spændte om
							hendes Liv. Hun var fjorten År gammel. Et Par forsinkede Sommerfugle
							flagrede om hende, flyvende med, hvor hun gik. Tue syntes, de var hendes
							Tanker - han var underlig bevæget, hin erotiske Blussen hjemme
							fra Haven var helt forsvundet, en egen vemodig Længsel duftede i hans
							Sind; det var ham, som hun derinde var hans Søster, og han hendes
							Broder, skønt Muren skilte dem, og de ikke kendte hinanden.Sigurd tog et hårdt Tag i hans Krave: «Så, nu vil jeg se,» hviskede han.En dyb Ydmyghed sank over Tue - dér havde han ligget og drømt,
							at de hørte til hinanden, og så var hun jo Sigurds, og han havde aldeles
							intet med hende at gøre. Lydigt rejste han sig og lod Sigurd krybe ned
							foran Lurehullet. Han stirrede ind mellem de mørke Nåletræer, hvor Stien
							tabte sig - det begyndte at suse uroligt, tætte Skyer jog frem
							og slukte Solskinnet«Å-» udbrød Sigurd.«Hvad er der?» hviskede Tue ivrig.«Nu standser hun - og ser op i Skyerne - og nu løber
							hun op ad Trappen - så - væk!»Han rejste sig og så melantraurig på Tue. Der pippede et Smil frem om
							Tues Mund, han var veltilfreds med, at hun var borte.«Fikst du Pæren, Zacharis?» spurgte han.«Å du!» Sigurd slog hæftigt Næven i Muren, «- du kan bande på,
							jeg skal få den!»Tues Smil forsvandt; han følte sig med Et så ængstelig, bare han ikke
							havde sagt det - Sigurds Udbrud lød så sejrrig brutalt.Tavse gik de tilbage gennem Granskoven og op mod Vejen. De følte sig
							atter helt fremmede overfor hinanden, Båndet mellem dem var bristet.
							Sigurd skottede til ham; pludselig standsede han.«Du.»«Nå?»«Jeg går derind,» han gjorde et Kast med Hovedet tilbage mod den skjulte
							Gård.«Derind?»«,Ja - jeg kender jo Søtoftes Tøse, og jeg finder nok på noget
							- så bliver jeg præsenteret for hende - og så
							- -»«Hvad så?»Sigurd nikkede og smilte hemmelighedsfuldt: «Så skær' den.»«Jamen, du sagde jo -»«Nå, Tøse er sgu Tøse» afgjorde Sigurd kort.En hjælpeløs Fortvivlelse greb Tue, som stod han med våbenløse Hænder og
							så en Skændselsgerning blive begået; var det muligt - skulde
							Sigurd virkelig også få den fine, fremmede Pige i sine grove Hænder og
							kramme hende som de andre Tøse - hende, der var som hans
							Søster, fjærn og nær - -«Vil du med?» spurgte Sigurd forsigtigt.»Nej,« mumlede Tue dumpt.«Ja, ja da!» åndede Sigurd lettet op, «så Adjøs - og hils
							hjemme.»Han løb tilbage ad Stien, Tue blev stående og stirrede efter ham. Nede
							ved Omdrejningen vendte han sig og råbte op:«Siger du ikke «til Lykke»?»«Jo - Glück auf!» skreg Tue tilbage.Sigurd lo og forsvandt mellem Granerne - -
							- -- - - - - -
							Tue var på Vejen hjem; han løbi fuld Fart, gram i Hu, sparkende til Skærverne, så de dansede gennem
							Vandpytterne og røg i Grøfterne. Blodet bruste og bankede om hans
							Hjærte, og rent uvilkårlig mumlede han Eder mod Sigurd. Han følte det, nu
							 hadede han ham - han kunde have slået ham i
							Ansigtet, om han havde haft ham for sig. Han tænkte blot på hans flotte
							Spring over Bukkene og hans fine Dragt, og han skar TænderBlæsten var taget til, den tudede ude over Engene, og Skyerne jog tætte
							og mørke af Sted - bare det vilde blive Regn, øsende, pøsende
							Regn, når Sigurd skulde hjem, så hans fine Klæder kunde blive ødt.Så optaget var han af sin Harme, at han nåede Rødebro
							 , Byens Grænse, før han vidste af det. Lidt efter stod
							han på Trappen derhjemme og trak i den gule Knap - først da
							faldt det ham ind: «Søster -» - - Og da nu
							Moder lukkede op, og han så hendes Ansigt, sank Hjærtet i Livet på ham.«Mo'r, Mo'r - Regitze,» stammede han.«Regitze har fået Lungebetændelse og ligger i Sengen derinde,» lød
							Svaret.Fortumlet kom Tue ind i Stuen. Der var næsten mørkt; Regndråberne
							begyndte at slå på Ruderne. Fader sad henne ved Kakkelovnen med Piben
							mellem Hænderne. Tue syntes, at hans Ryg med Et var blevet så kroget, og
							hans Skæg langt mere hvidt end ellers.«Mo'r, er Lungebetændelse en farlig Sygdom?»Moder sad og så ud i Mørket: «Min Mo'r døde deraf,» sagde hun sagte.Hvad var dog det - så pludselig - døde
							 - du min Gud! døde
							 - alting gik rundt for Tue - det var,
							som skulde han få et Slag - - -«Også hende - - også hende - -»
							mumlede Fader i sin Krog.Moder vendte sig hurtigt og så hen på dem; så  rejste hun sig, rank og høj, hendes Stemme lød
							så rolig og fast, idet hun gik frem i Stuen.«Nå, Regitze er jo ung - det kan da ikke være Meningen, at hun
							skal dø.»«Nej, Mo'r,» hviskede Tue - han følte sig så ydmyg lille, han,
							som havde været så stor i den sidste Tid; men han åndede atter lettere,
							Moders Ord havde taget et Åg fra hans Skuldre. Også Fader så op.«Skal vi så gå ind og spise?» spurgte Moder.- - - - -Lidt efter var Tue inde hos Regitze. Gardinerne var rullede ned, og alt
							var mørkt, men han skimtede Sengens hvide Lin og Søsters Hoved. Hun lå
							og stirrede mod det tilhyllede Vindue, det lange Hår randt hende ned
							over Brystet som tvende, tunge Blodstrømme. Hænderne var flettede i
							hinanden.«God Aften, Regitze,» hviskede han, atter så snørende angst over
							Stilheden og Mørket herinde, «er du syg?»Regitze drejede langsomt Hovedet og så på ham, hendes Øjne lyste så
							gennemskinnede klare som Glas.«Ja,» nikkede hun.Så vendte hun atter Blikket mod Rullegardinet. Tue stod ved Sengens
							Fodende, hjælpeløs gnidende Hænderne om dens Mahognikugler. Han vædede
							hele Tiden Læberne med sin Tunge; de var så tørre, og han vilde sige
							noget, men Ordene ligesom falmede i hans Mund, når han så på Søsters
							ubevægelige Skikkelse og blege Ansigt.Pludselig vendte han og flygtede ud af Stuen.Over for Regitzes Øjne følte han, at Moders Ord ikke var sande og ikke
							vilde gå i Opfyldelse. Dette var Døden. Og frygteligst af alt
							- han så, at Regitze vidste det.VI.Det blev Regn ud på Natten, en hæftig, evindelig Trommen på Ruden. Tue lå
							og kastede sig uroligt hid og did på Lejet, snart siddende ret op i
							Sengen, lyttende til den ustandselige Prikken og Raslen, snart pressende
							Hovedet ned i Puderne, tiggende om Søvnens Forblindelse. Men han kunde
							ikke sove; der sad en Vampyr på hans Bryst, stirrende med kolde, klare
							Øjne, som Vandspejle i Høst, sugende med skarp, spids Mund. Han undgik
							den ikke, den holdt ham vågen.Genfundet sig selv - ja, han havde
							 genfundet sig selv - i ét og alt -
							dér havde han løbet om på Landevejene og kigget efter fremmede Pigebørn
							med Hovedet fuldt af erotisk Pjank og Pjat, mens hans egen unge Søster
							hørte sin Dødsdom og lagde sig på det Leje, som skulde blive hendes
							sidste - kendte han ikke sig selv? var det ikke ham, der næppe
							havde set Alfs Kiste forsvinde under den slugende Muld, før han legede
							Guldfux - der næppe havde sluppet Antons synkende Hånd, før
							han greb efter Sigurds varme, levende? Jo, han blev sig selv evig lig
							- evigt hungrende efter Lyst og Fornøjelse, begærlig efter
							Liv, om så alle andre skulde dø, når bare han
							 var i Behold!Det var vist, at Regitze skulde dø, han læste det ud af hendes Øjne
							- det kunde
							 ikke være andet -  og dog - han følte det så svidende
							sikkert - han kunde
							 , han vilde
							 ikke slippe sin Glæde - den Skat, han lige
							havde fundet, han lod sig den ikke fravriste. Han havde skimtet Livets
							grønne Skove gennem den åbne Port, han lod sig ikke atter spærre inde i
							den kolde Celle. Han vidste det, han var en Forbryder, ikke værdig til
							Navnet Menneske eller Broder, men han gjorde det ikke
							 , han gav
							 ikke Slip - han vilde
							 leve!Åndeløs sank han tilbage i sin Seng; hans Kinder brændte, Hjærtet hamrede
							ham i Halsen, men en vis, mæt Tilfredshed gled ind over hans Sind, han
							lukkede Øjnene.Da kom det over ham som et Jordskred: Kan
							 du leve?Han satte sig over Ende, og han så det - han var fanget, det
							var forbi. Han kunde gøre og sige, hvad
							 han vilde, det hjalp dog ikke. Han kunde knuge sine
							Hænder for Hørelse og Syn, han undgik dog
							 ikke at se Regitzes Øjne, hvori Dødens Vished lyste,
							undgik ikke at høre hendes klagende Stemme. Altså ej en Gang hans
							Formastelse hjalp ham, han var indgærdet. Han kunde
							 ikke leve som før.Men - å - at det også skulde komme nu, just nu
							 , da Lykken lyste ham i Møde, og Livet og alle dets
							Rigdomme lå åbne for ham! havde han da kun genfundet sit Hjem for at
							dele dets Smærte med det?Som et Sværd gik det gennem ham: Det er altså derfor
							 , du er fortvivlet: fordi du skal give Slip på din Glæde
							- ikke fordi din Søster skal dø! se, hele Tiden tænker du kun
							på dig selv!Han blev iskold af Skræk for den Afgrund, han så ned i, den Afgrund, der
							var ham selv, den Afgrund hans Begær efter Livet havde gravet i hans
							Hjærte - således var han altså - således
							 -Han foer op med knyttet Hånd: ja, således var han, og således vilde han
							være! kom an, hver der  vovede
							at bebrejde ham ét Ord, han skulde få hans Næve lige i Synet, han skulde
							vise dem, han havde Ret til at - - -
							-- - - hvad var det? - å, det var
							Regnen på Ruden - men hør nu - lød det ikke som Slag
							af Knokkelfingre, prikkende, trommende Knokkelfingre, i angstfulde,
							skælvende Bønner:«Luk os ind! luk os ind til Hyggen og Varmen, til den hjemlige Stue, der
							en Gang var vor - luk os ind! vi fryser!« -
							-Regnen piskede på Ruden - og nu vexlede det, blev vildt, blev
							truende: «Du vil ikke? du vil ikke? du stænger omhyggeligt for dig selv
							og dit - hægende om dit eget Legeme og dit eget Velbefindende,
							med Hjæraen fuld af Drømme om Nydelser i Morgen - ja, så bi,
							så bi lidt - vi skal komme derind endda- komme og gribe dig, Skurk; så kan du
							 lære Dødskulden at kende!«Det klirrede, som sprang Ruden - var de herinde -
							krøb de over Gulvet - sneg de sig op over Tæppet, fangende med
							tynde Hænder?Nej, alt var mørkt og roligt - kun de langtnedhængende Gardiner
							om Vinduernes blege Lysning og de høje Reoler langs Væggene.Hvad var det dog - var han da gal? var han ikke ældre end det
							forskræmte Barn, der så Skrækkesyner i alle Kroge - eller var
							han den snart voxne Dreng, der nylig havde følt sig saa stærk og stor?- Vidste han da ikke bedre end nogen anden, at de døde ikke
							kunde komme og besvære de levende med deres Ve?Han mumlede spotsk; drejede sig om på Siden og svøbte Tæppet om sig; nu
							vilde han sove. Men taktfast dikkede det, taktfast som et Dødningeurs
							Slag, trængende gennem Puden og alt: «Regitze skal dø! Regitze skal dø!
							 « - det
							 slap han i al Evighed ikke fra.Han vendte sig om på Ryggen; han kunde ligeså godt strax opgive at sove i
							denne Helvedes Nat - Sveden dryppede ham brændende i Øjnene,
							han havde vredet Fingrene næsten af Led. Han følte sig som en forfulgt,
							jaget i åndeløs Flugt.Og som Tislen skyder af Stengrund, følte han i denne Nats Forhærdelse et
							Had skyde i Vejret mod alle dem, som aldrig havde mødt Dødens Skygge
							formørkende og spærrende på deres Vej, mod dem, som kun kendte Sorgen af
							Navn og frit og angerløst kunde nyde Livet, mod alle Lykkens Kælebørn
							med de lette Sind - han svor dem af Hjærtens Grund Fjendskab
							til evig Tid.Ubevægelig lå han med sammenbidte Tænder, stirrende op mod Loftet, mens
							Dødsdansen raslede udenfor, og Mørkets Timer vexlede over ham.Lang og vild blev den Nat, da Tue Tavsen stred for sin Ret til Lykken og
							Livet, og da Morgenen blodrød og regndryppende brød frem, lå han dér,
							den samme han var, da Lyset slukkedes, med hver Nerve sønderslidt som af
							et indvendigt Marterhjul, men ikke ét Skridt videre.- - - - - -
							- - - - - -
							- - - - -Da han kom over i Stuerne, så han noksom på Forældrene, at heller ikke de
							havde sovet i denne Nat. Mens han drak sin Te, hørte han inde fra
							Sovekammeret Regitzes kaldende Stemme; den gøs igennem ham; han syntes,
							den lød så fortæret tynd. Han skyndte sig at blive færdig og komme af
							Sted, og da han stod ude på Jærntrappen, hvor den regnkolde Morgenluft
							slog ham i Møde, syrligt duftende af de dryppende, brune Kastanier og de
							hvide, dampende Enge, åndede han lettet og ilte op gennem Alleen som på
							Flugt.Han havde helt glemt Historien i Går, men da han nåede Skolebroen, stod
							Sigurd dér og ventede på ham, 
							med Læberne røde af Fortællelyst. Han tog øjeblikkelig fat:«Du, nu skal du bare høre - jeg var altså derinde i Går og
							måtte først snakke en hel halv Time med Søtoftes Tøse, som strax fløj i
							mig og snadrede og snakkede om Danseskole og Baller, og jeg véd ikke
							hvad, til jeg blev helt kruset i Hovedet, og jeg svarede dem i Vest, når
							de spurgte i Øst, for jeg spejdede jo hele Tiden efter hende, og så gik
							da endelig Døren op, og hun kom ind. Vips, var de i hende: «Å, søde
							Lull, nu skal du bare se!« og de halede hende hen til mig og begyndte at
							præsentere i Munden på hverandre, men hun så mig lige ind i Ansigtet
							- sådan - og så nejede hun, tænk, Tue, hun nejede
							for mig - og så - ja, det havde jeg sgu ikke troet,
							men jeg gik rent fra Koncepterne - for hun lignede jo slet
							ikke de Tøse herhjemme - man kan nok se på hende, at hendes
							Morfa'r var Professor, selv om han var gal, og de afsatte ham
							- og jeg bare bukkede og bukkede, og Tøsene begyndte jo at
							fnise, og vi kunde ikke tale sammen, for hun kan ikke dansk, sådan da
							- men talte snart på Tysk og snart på Svensk, og det kunde jeg
							ikke forstå - men sikken Stemme hun har, så blød, det lyder
							hele Tiden, som hun klager, selv når hun smiler, og det gør hun tit
							- og Tøsene hoppede rundt omkring hende, og det var «Søde
							Lull« og «Rare Lull«, og de rettede på hendes Bælte og trak i hendes Hår
							og Sløjfer, men hun lod, som det var bare Fluer og - å ja,
							hvor hun var dejlig! Og i Dag skal jeg derud igen.«Han standsede forpustet. Tue rynkede Brynene og så bort, han var nær ved
							at græde af Harme og Fortvivlelse.«Hvad Satan, hvad er der i Vejen med dig i Dag?« spurgte Sigurd,
							misfornøjet over den ringe Lykke hans Fortælling gjorde, «er du nu
							blevet tovlig igen?«  Tårerne
							stod Tue i Øjnene: «Regitze er blevet så syg, så syg,» mumlede han.«Å da - den kønne Pige!» udbrød Sigurd.Tue så op - han kunde have slået ham for de Ord, han vidste
							ikke selv hvorfor; ellers havde han jo altid været så glad, når Folk
							sagde, Regitze var smuk, men nu da hun var syg, og lige efter at han
							havde talt om Lull - - -Sigurd spyttede betænksomt i Åen og så beklagende ud, men lidt efter
							rømmede han sig:«Du, Tue - du kan tro, hun bliver Satans sød at kysse, hende,
							Lull, for -»Det var, som blev Tue brændt på et Jærn. «Men så ti dog stille,« foer han
							op, «kan du da ikke beholde det for dig selv?»«Men Tue dog -» Sigurd så forbavset på ham.«Går du så!» skreg Tue og gik løs på ham, «gå ud og fjas med dine Tøse,
							andet dur du jo ikke til!»Sigurds Øjne glippede, de blev ganske små, en hed Bølge slog hen over
							hans Ansigt»Hvad siger du, Knægt?»Han greb fat om Tues Arm og tvang den tilbage så hårdt, at Tue skreg. Så
							fløj han ind gennem Porten. Tue stirrede efter ham, rystende af Had. Ja,
							han hadede
							 ham. Han hadede ham for hans røde Kinders Skyld, for hans
							Munterhed og sorgløse Sind - for alt det, han før havde elsket
							ham for. Og han hadede ham, fordi han var fri, fordi han kunde blive ved
							at danse i Solen, blive ved at øse af den Kilde, hvis Dråber, han havde
							smagt, var så søde, fordi han var retmæssig Herre til alt det Liv og al
							den Lykke, han nu selv måtte tilvende sig på Tyvevis, under forspildende
							Anger og Angst. Han blev rasende, når han tænkte på Aftenen i Går. Mens
							han selv havde måttet løbe tomhændet hjem, og dér havde mødt Moders
							Ansigt og Døden i Stuerne, var Sigurd trængt ind bag Havemuren og havde
							set med sine  frække Øjne på
							hende, til hvem han selv ikke kunde komme. Og mens han stod derhjemme
							foran Søsters Seng og læste Dødens Vished i hendes klare Øjne, havde
							Sigurd fjaset med Lull -- Han så op - havde han da endnu Hovedet fuldt af de
							Nykker, havde ikke en Gang sådan en Nat kunnet udrydde dem, som Spaden
							river Blomsterne op, når den stikkes ned for at åbne en Grav? Nej, ham
							kunde intet forbedre, han lod sig ikke anfægte, om så Regitze tifold
							skulde dø!Skulde Regitze dø - var det muligt, hun skulde dø? Han
							så Kirkegården for sig, ude bag de stejle Husrygge, højt og ensomt
							liggende i Fjorden - og Alfs Vedbendgrav under Birken
							- skulde den snart åbne sig for anden Gang for på ny at sluge
							hans Lykke? skulde Alf snart ikke være ene?Gennem hans Hjærne gik alle Minderne om, hvorledes det var, da Alf og
							Anton døde, hvorledes
							 Døden var. Han måtte snærpe Munden sammen for ikke at
							skrige.- - - - -I Timen sad han ubevægelig i sin Krog ved Vinduet, med Hovedet støttet i
							sin Hånd og stirrede gennem Rudens afskrabede Maling ned på Åens
							brungrønne, glidende Vande under Broerne og de gule Ahornkroner. I
							Stuens Stilhed oversatte en Drengestemme den franske Lektie, søgende og
							famlende, Ord for Ord, men Tue hørte intet. Han bøjede Hovedet; der gled
							en tung Sløvhed ind over ham, han havde jo ikke sovet hele Natten, og
							han følte sig udmattet og hungrig. Han småblundede en Stund, men Tanken
							om det, som forestod derhjemme, sad naglet fast i hans Hjærne som et Søm
							- den slap ham ikke.- - Da Sigurd et Par Frikvarterer senere prøvede på
							at nærme sig ham, stirrede han på ham med et Par Øjne så blændede af Had
							og vendte ham så brat  Ryggen,
							at Vennen blev stående helt betuttet og stirrede efter ham.- - - - -Men først da han kom gående hjem oven Granitbroen, stod det for ham i alt
							sit skærende Lys: hvad var det, han gik hjem til? Fortvivlelsen kom
							atter over ham; han kunde have sprunget i Åen, og atter flammede Hadet
							til Sigurd i Vejret - han så for sig hans
							 Hjemkomst, hele hans Søskendeflok med dens Latter og
							Larmen - hvor var de ikke sunde og glade - og for
							første Gang grebes han af Misundelse mod en Kammerats Hjem -
							dem han hidtil havde foragtet, fordi dér aldrig gaves en Duft eller
							Tone, aldrig Blomster eller Musik, aldrig Bøger eller Buster -
							å Herre Gud, hvad hjalp al Kunst og Finhed! - i dette Øjeblik
							begærede han jo kun Liv
							 , sorgløst, muntert Liv, trygt for Døden og uberørt af
							Sorgen.Pludselig greb den Tanke ham: Men om det nu ikke
							 er sandt? om det Hele nu er noget, du har drømt? Om
							Regitze nu går omkring derhjemme rank og munter som sædvanlig?Han satte af Sted op gennem Alleen, men da han åndeløs nåede Huset og så
							det ligge dér med nedrullede Gardiner, standsedes hans Fart -
							det var
							 sandt, uafviselig sandt.Lænken var der - det nyttede ikke at drømme den bort
							- og han gik ind i Huset som en Slave i sit Hul.- - - - -Samme Stilhed som i Går, samme Medicinlugt i Stuerne, samme Tavshed ved
							Middagsbordet. Fader og Moder sad bøjet over deres Tallerkner, de talte
							ikke til hinanden, og de spiste ikke. Tue så på deres Ansigter, hvad de
							havde lidt denne Formiddag, de, som ikke havde kunnet rømme fra Hjemmet
							og Søster Regitze. Men det oprørte ham kun, det var  jo som en Bebrejdelse mod ham og
							trykkede Smærtens Brod end dybere ind. Han var sulten som en Ulv, men
							han rørte ikke Maden, de skulde ikke tro, de var bedre end han. Han
							vrængede i Hemmehed ad deres stivnede Udtryk og knyttede Hånden imod
							dem, som var de hans Fjender.Moder så op: «Skal du intet have at spise, Tue?»«Nej, Tak,» mumlede han.Moder vexlede et hurtigt Blik med Fader, som sagde de til hinanden : »Han
							også« - Tue følte Skamrødmen blusse sig i Kinderne -
							å, de skulde bare vide - Gråden pressede på i hans Hals, og
							næppe var han nået over på sit Værelse, før han sank sammen på Sofaen
							med Hovedet begravet i Puderne. Han hulkede voldsomt og anstrængt,
							stødvis, som pumpedes Gråden op fra hans Hjærte. Han græd af Anger og
							Fortvivlelse, til han græd sig mat og satte sig over Ende. Han forsøgte
							at tage sig sammen - de skulde få Ret, han skulde blive, som
							de troede, han var, han skulde bøje sig og tage sin Part af Hjemmets
							Sorg.Han fik sine Bøger frem og vilde læse; men det var ham umuligt at fatte
							én Linje; han kunde ikke få Tankerne med sig, de klamrede sig fast til
							Søsters Sygeleje derovre. Han havde ikke været derinde i Dag, han havde
							sneget sig fra det, men det var hans Pligt at gå derover, han burde gå!Han sad med lukkede Øjne og bankede det fast i Bordet, til han endelig
							fik sig rejst, men da han stod foran Døren, vendte han brat om, løb ud i
							Gangen, snappede sin Hue og kom ud i den frie Luft. -
							- -- _ - - Således gik det ham hver Dag. Han
							kunde henne på Skolen sværge nok så dyre Eder på, at i Dag skulde han
							ikke svigte - kom han hjem, rømmede han, inden en Time var
							gået. Han overvandt sig vel nu til at gå ind til Søster og spørge  hende, hvorledes hun havde
							det, men når han så havde fået det evigt samme Svar: «Som i Går» med
							hendes åndsfraværende Stemme og fjærne Øjne, holdt han det ikke mere ud
							- han måtte bort. Hvert Øjeblik her var som en Edderdråbe i et
							åbent Sår; Moders blege, lukkede Ansigt, Lægens Skridt gennem de tavse
							Stuer, Faders bøjede Ryg, alt rammede som Nagler gennem hvert Håb og
							hver Glæde.Saa tyede han da atter ud i sine Skove. Hele Dage strejfede han om
							herude, ad alle de gamle Stier, rastløst søgende den forrige Fred og
							Lykke, eller blot løbende for at redde sig bort fra den nuværende Kval.
							I enkelte Øjeblikke kunde det da også lykkes ham at glemme -
							han kunde, bedst som han travede, standse, grebet af Jubel over de hvide
							Efterårsskyer, der fløj mellem de svajende Trætoppe, over Løvets gule
							Flåder på Skovsøens sorte Vand eller over et enligt Plovspand langt ude
							i den tomme, mørkerøde Horizont. Og stod han på en af de stejle Klinter
							og så Trækfuglenes slyngede Flugt over den skummende Fjord eller hørte
							Bølgerne bruse og sprøjte mod Strandstenene, kunde han huje højt af
							Jubel. Men næppe havde han rejst sig på Tæerne for at skrige sin
							Livsfryd op i den høje, klare Luft, før det gav et Ryk igennem ham, som
							reves han omkuld. Han blinkede med Øjnene, som var et Lyn slået ned for
							ham, og så stod han dér, håbløs fortabt.Men Jublen, der var blevet kvalt i ham, så brat som når Hanen drejes om
							for et Springvand, sydede og kogte endnu, som Vandet i Neptunens
							Stenhals; det var ham en rent fysisk Smærte, han måtte have Luft. Han
							huggede den knyttede Næve mod den nærmeste Stamme og stampede i
							Skovvejen, så dens sorte Muld føg for hans Hæle, han bøjede sig fremad
							og skreg som et dødsramt Dyr - han var fanget - ja,
							han var som den vilde Hingst, et Øjeblik sluppet løs og i vild Flugt
							over Steppen, indbildende sig at være fri  som de flyvende Brødre omkring - men
							nu atter indfanget i Lasso'en - i Sorgens stærke, uundgåelige
							Lasso.Han vendte sig om og drev mismodig hjemad - nu var det dog
							forbi med Glæden i Dag, der var ikke mere at søge herude - og
							alligevel krympede han sig for hvert Skridt, han kom nærmere Byen. Han
							så langt efter Skovhuggerbørnene, som med deres Fædre ved Hånden travede
							hjem ad de smalle Stier til det nøjsomme, men karske Hjem. Eller han
							stod på Skrænten og så Fiskerbørnene nede ved Fjorden, med Aftensolen
							skinnende på de hvide Hoveder løbe deres Forældre i Møde med skarpe
							Glædesskrig. Og han fyldtes med bittert Nid over Skæbnens Ulighed.Nåede han så endelig Vejen ned til Byen, standsede han og så tilbage mod
							Skoven. Høj og stille stod den på sin Bakkekam, glødende som en
							Broncemur i det stærke, skrå Solskin - blå Krager flagrede sig
							til Hvile i de brogede Kroner for at sove under åben Himmel. -
							Hvo der var sådan en Fugl, uden Tanke, uden Følelse, uden Samvittighed
							-Mørket faldt på, inden han kunde beslutte sig til at gå ned i Byen, og da
							vendte han tilbage til det forgudede Hjem, til Edens Have, som til et
							ubarmhjærtigt Fængsel, for atter at stænges bag Slå.- - - - -Om Aftenen holdt han sig ovre på sit eget Kammer. Han sad foran Lampen,
							ubevægelig i Timevis og stirrede ind på den lille, levende, indespærrede
							Lue, mens Tankerne drog deres sukkende Tog gennem hans Hoved
							Efterårsblæsten tudede ude i Fjorden, de våde Vedbendranker daskede mod
							Ruden.Også Fader sad inde på sit Kontor; så var Moder ene med Regitze. Hjemmet
							var allerede som splittet.- - - - - -
							- - - - - -
							- - - - -Efteråret led mod sin Ende; de store Jævndøgnsstorme brød ind over Husets
							stejle Tag, Fjorden gik  grøn
							og skummende, og Skibene blev sjældnere. Solnedgangene blev mer glødende
							vilde, Engenes Vandspejl farvedes røde, mens Bakkedragenes Skove
							spragledes i stedse stærkere Farver.Tue kæmpede sin sidste Kamp, åndeløs som Laokoon mod den sig bestandig
							tættere slyngende Slange; rastløst vågende og altid på Færde, om Ilden
							skulde tænde på nye Steder. Han undte sig ingen Ro; han vidste jo, hvad
							det gjaldt; det var ikke blot for Øjeblikkets Lyst, han stred, men for
							hele sin Levetids Lykke; gav han efter nu, underskrev han sm egen
							Dødsdom.Men flammede hans Kamp i Vejret med Efterårets Opblussen, sygnede den med
							dets Hendøen. Alt som Året blev træt derude, og Dagene tog af, begyndte
							hans Våben at sløves. Han var træt, han kunde ikke mere, det var forbi.
							Og desuden - hvad hjalp det? Regitzes Sygdom og Død kunde han
							dog aldrig glemme, de havde mærket ham til evig Tid -
							- det, han havde drømt at blive: et frit Menneske på Jorden,
							der kunde nyde dens fulde Lykke, det blev han dog aldrig - han
							vidste det jo, det hjalp ikke at lyve det bort - men hvorfor
							så længere stride?Da han havde tænkt den Tanke - det var en Aften i Oktober, da
							han sad ved sit Vindue og så Bladene falde dér ude i Skumringen
							- sænkede der sig en dyb Fred over ham, som Mørket sænkede sig
							over Havens visnende Løv. Han bøjede Hovedet ned i sin Hånd og lukkede
							Øjnene; det var, som toges en tung Byrde fra ham, det var, som en
							ustandseligt snurrende Mølle med Et holdt op at gå. Dybere og dybere
							sank hans Hoved, og umærkelig gled han over i Søvnen. -
							- -Dagene gik, stedse blegere og tavsere. Tue følte sig bestandig mer
							fredsæl og tryg. Som det var stille i det store Hus og stille dér ude i
							Landet, var det nu også stille i ham. Han var nået til Harmoni  med sig selv og sine. Hvor
							gav det ikke Fred i Sindet - og det var netop Fred, han
							trængte til.Freden kom til ham, lidt efter lidt, alt som han vænnede sig til den
							vedvarende Stilhed i Hjemmet og til at se Søster Regitze ligge syg dér
							inde i Mørket, alt som han vænnede sig til Moders stivnede Smærtetræk og
							blev så vant til Medicinlugten, som han havde været til Rosernes Duft,
							og Livets daglige Gang blev ham så kendt, at han næppe huskede, det
							havde været anderledes.Han blev på ny ligesom mere grov og hårdhudet; der var banket så
							vedblivende og hæftigt på hans Følsomheds ømme Hud, at den nu hærdnede
							og blev tyk; nu såredes han ikke længere af Nålestik, der skulde
							Sværdodde til.Hans Jubeludbrud blev stedse sjældnere, og som Følge deraf skuffedes han
							heller ikke mere. Han levede i en mild Resignationens Skumring, der
							passede godt til hans Hjems Belysning. Han trodsede ikke mere, han havde
							givet efter, bøjet sig for Skæbnens ubønhørlige Vilje -
							[x][x][x][x][x][x]
							- -Han søgte ikke mere at redde sig bort fra Døden, ti nu var Døden blevet
							ham ligegyldig. Han flygtede ikke for den til de store Skove, han havde
							fundet et andet Fristed, hvor der også var godt at være, og hvor han
							kunde færdes uden Samvittighedsnag.Det var Kirkegården - ikke den nye, hvor Alf og Anton lå
							begravne, dér gik Tue ikke, dér var Sorgen så uhyggeligt nærværende, en
							hvas og rivende Torn - nej, det var den gamle, forlængst
							nedlagte Kirkegård, der lå ude ved Missionshuset, bag sine tætte,
							lunende Tjørnehække og høje, brune Tremmeporte, ganske anderledes i Ly
							end den nye ude ved Fjorden. Helt fra Barn af havde han elsket den gamle
							Have. Den var vel et Sorgens Sted, og hvorhen end Blikket gled, skinnede
							Marmortavler og Marmorkors en i Møde, Grav ved Grav. Men denne Sorg
							gjorde  ikke ondt, den var
							ligesom for gammel til at såre. 1868 var det sidste Årstal, som fandtes.
							De Mennesker, som lå under disse vedbendgrønne Høje og hældende
							Sørgepile, havde været så længe døde, at man næppe mindedes, de havde
							levet; de Tårer, de havde grædt over Døden, og som var blevet grædt over
							dem, var forlængst hentørrede, som de selv forlængst var blevet Muld i
							Mulden, vendt tilbage til den store Jord som dens Børn, sporløst som
							Bækkene synke i Havet.Tue gik herinde i disse sidste, svindende Dage, vandrende langsomt fra
							Tavle til Tavle, eller sad og hvilte sig på de bruntmalte Bænke. Solen
							lyste blegt på det blege, liggende Græs, Luften fyldtes af det visnende
							Løvs og de rådnende Rosers søde Ånde - og alt var så
							ubevægelig stille Kun Vinden suste gennem de lange Lindealleer, og
							Gruset knirkede under de få besøgendes Trin - han skimtede dem
							mellem de tavse Stammer, gamle Herrer ved Stok og gamle Damer i side
							Kjoler med sorte Hætter; de rokkede forbi og forsvandt, og han var ene
							med de døde. Der sænkede sig en sagtmodig Fred over hans oprevne Sind;
							det var, som to svale Hænder lukkede sig blødt, men fast om hans
							anspændte Pande, hans hamrende Hjærte gik i Stå. Verden ophørte at
							existere for ham. Den høstlige Aftentåge sneg sig op gennem Alleerne og
							hen over Gravene, og inde i denne Tåge syntes han, han skimtede et
							stort, alvorligt Ansigt, Døden i stille Majestæt - og da
							bøjede han sit Hoved og forsonede sig med den - den, han havde
							stridt imod fra sit Livs Begyndelse. Som en Gravlilje, hvid af Farve og
							tung af Duft, skød Forsagelsen op af hans Hjærtes udmattede Muld, og
							her, midt i det forgangnes Fred, blandt dem, for hvem alt nu var ovre,
							for hvem alt var ligegyldigt, Sorg og Glæde tilhobe ligegyldig
							- mødtes han med sine egne døde - o, hvor længe
							siden var det ikke, han  sidst
							havde tænkt på dem - - han turde
							 jo ikke, han måtte
							 jo ikke - og siden vilde
							 han ikke - men nu kom de til ham, hans Barndoms
							Venner, Alf og Anton, Hånd i Hånd, ikke som fordum anklagende, truende,
							men milde, forsonede - de havde det godt, hvor de var, de var
							ikke blevet revne bort af en brutal og meningsløs Hånd, de var varsomt
							og kærligt blevet omplantede i blødere Jord Som Bladene sank omkring
							ham, læggende sig tyste til Hvile, var de døde, og således var
							Menneskenes Lod at dø. Han hilste dem med vemodsfulde Tårer. Han blev
							dér ude mellem Gravene, til den gamle, rustne Klokke begyndte at bimle
							og bamle i sit frønnede, mosgrønne Trætårn midt inde i Haven for at
							forkynde, at nu skulde de døde være ene i Natten. Da rejste han sig og
							drev hjemad i mild, elegisk Stemning.Han var atter begyndt at gå til Præstens Timer, som han længe havde
							forsømt, men dér i «Mamre Lund» befandt han sig ikke rigtig tryg Nu
							lyttede han vel andægtig til de gamle Historier og prøvede på at tro dem
							- deres Tale om det Liv, der ikke skulde forgå, men fortsættes
							i en anden Verden, passede jo så nøje med hans egne Tanker -
							men der var en Dirren i Præstens Stemme, en Trækning om hans Mund, der
							ligesom underhulede den Evighedens grønne Jord, hvortil de døde skulde
							forvises. Han erindredes ubehageligt om Alfs Død og Begravelse. «Grave
							- lutter
							 Grave -» lød det i hans Øren med den Mands
							Stemme, hvis Embede det var at kaste Muld over dem, der havde ophørt at
							leve. Han gøs uvilkårlig - han anede svagt, at han aldrig mer
							fuldkomment havde fornægtet Alf og Anton end nu, da han endog havde
							glemt sin egen Smærte over deres Død - det sidste, de levende
							glemmer. Hvor var det ikke lettende, når så de gamle Salmer bruste op
							under Loftets Buer - da strømmede hans Blod atter  til Hjærtet, han lagde Hænderne i
							Skødet og hviskede. «Herre - din Vilje ske -»Men han gik ikke mere til Timerne, han kunde bedre selv filosofere, da
							var der intet, som sagde ham imod. Og han begreb det - han
							fattede Guds Forsyn med Døden. Døden ødelagde ikke Livets brusende Spil,
							den var den dybe, fremhævende Bas i. det rige Orkester, den mørke
							Baggrund, hvorpå Livets gyldne Blomst ret kunde gløde -
							- -- - - Tue havde aldrig følt sig så
							veltilpas som i den Vinter, der nu fulgte. Al Ungdommens Kraft var i
							ham, og med Livets egen Nysgerrighed mærkede han, hvorledes han
							udvikledes mer og mere, hvor han groede og frodedes. Han kunde endog
							gribe sig i det, han tidligere havde hadet så stærkt hos andre: at
							undersøge sin Brystkasses Hvælving, sine Armmusklers Styrke, hele sin
							mandlige Udvikling.Også sjælelig var han tilfreds; han så jo, at han ingenlunde skulde tabe
							sig selv i Dødens Skygger, som han havde frygtet; han skulde tværtimod
							finde sig selv, nå ned til Dybder i sig selv, han aldrig før havde set
							eller anet. Der var så meget, han ikke havde kunnet få Øje på i sin
							Lykkes fulde Tid - som man ikke ret kan se sit Ansigt, når
							Solen stråler lige på Spejlet - nu så han nøjere i det blegede
							Lys. Det var i Mørket, Skatten skulde hæves. Han havde kun villet finde
							Glæden i sit Liv, alle de lyse Stunders Guld, ikke Sorgen, alle de mørke
							Minders Bly, nu gravede han det alt sammen op med ærlig Hånd.Alt dette gav ham en længe savnet Harmoni og Sælhed, han følte sig så
							tryg og stor. Han var blevet en Gudsvis og en Livsvis: han begreb Livet
							og Døden. Regnede det nu en Nat, og han lå vågen - hvad han i
							øvrigt sjælden gjorde nu, han havde sin gode Samvittighed -
							var det ikke mere Dødsdansen, han hørte, ikke de angstfulde Bønner og de
							fortvivlede Trusler - nej, det var en ophøjet Verdens-Gråd  over alle sårede og syge,
							over al Jorderigs Sorg og Sot, en mildt forstående, en stille strømmende
							Gråd, hvori han selv kunde græde med, langt og læskende -
							græde over sig selv.Han følte det, som bar han al Verdens Sorg på sine Skuldre, al
							Menneskehedens Nød, og hvor han foragtede dem, der søgte at unddrage sig
							den fælles Byrde! Som nu Fader - o, hvor viste han sig ikke
							svag! - han var endnu ikke nået videre, end Tue var i
							Begyndelsen af Regitzes Sygdom, han flygtede endnu for Døden. Der gik
							ikke én Dag, uden han jo var ude; evig og altid lå han på Rejser, hele
							Amtet rundt; der var lige med Et kommet så forunderlig mange Ting at
							varetage i Sognene. Tue trak overlegen på Skuldrene - han så
							ikke, hvor Fader ældedes og bøjedes, mens han selv trivedes nok så godt,
							han så ikke hans rastløse Øjne og dirrende Læber - han så kun,
							at han ikke mødte Døden med samme heltemodige Pande som han.Stundom vilde Fader have ham med sig ud på sine Rejser, men Tue sagde som
							oftest nej - han havde det langt bedre hjemme: dér var der
							intet, som kunde forstyrre ham eller skræmme ham op. Han rullede tidligt
							ned for de korte, sludfulde Dage, åbnede Kakkelovnslågen og krøb sammen
							i den lune Krog med en Bog i Hånden. Det røde Skær faldt ud over de
							trykte Blade, og han læste længe og hyggeligt. Vinden tudede i
							Skorstenen, Sneen haglede på Ruden, og det sukkede gennem Havens Træer.
							Men han sad bortgemt inden Døre og drømte sødt om det nordlige Ishavs
							blåkolde Ørk og Nordpolens evige Vinter. O ja, gid det altid var Vinter;
							han havde aldrig skønnet på den som nu.Trængte han så endelig til lidt Afvexling, havde han jo Sigurd at tale
							med. Ti med ham havde han atter sluttet Forlig; de var på ny blevet
							Venner Men hvor forskelligt fra før - nu så han ned på  Vennen mea venlig
							Overbærenhed, som på et Barn, der letsindig leger på Afgrundens Rand,
							springende om og plukkende Blomster, uden at ane, at Svælget lurer under
							den høje Skrænt - blot et Spring til Siden, og det vil sluge
							ham, som det længe har ligget og ventet på. Han iagttog hans Færd som
							den livsvise, erfarne Olding, der har sin vemodige Glæde af Børnenes
							Bukkespring og lystige Latter, der genkalder ham fjærne Dage. Sammen med
							ham følte han ret, hvor voxen og overlegen han var. Og det var sødt.Gennem Sigurd hørte han atter om Lull - hun var blevet hans
							«Kæreste», og de mødtes hver Dag, enten ude i Engene eller her inde i
							Byen.«Å, du - hvor er
							 hun dejlig!» Sigurds Øjne strålede, og han begyndte at
							fortælle om, hvor vilter og overgiven hun kunde være, når de legede og
							tumlede sig sammen i Kølholt Have og Lund.«Nå-» - Tue så bort, han fornam pludselig et Stik
							gennem Hjærtet. Forundret spurgte han sig selv: var han da «forelsket» i
							hende endnu? Nej, han forstod det, det var ikke Skinsyge, men blot Ve
							efter deres muntre Lege.Mangen grå Eftermiddag, når han sad inde i sin Stue og så Sneen falde der
							ude i den tomme Have, kunde han gribes af en hæftig Længsel efter «Liv»- ikke blot dette indadvendte Grubler- og Tænkerliv- men det rette, letsindige Liv, der sprang om i den friske
							Vinterluft med røde Kinder og tindrende Øjne. Men så kom
							Oldingevisdommen og bar ham ud over Længslen og Savnet; han tyede op til
							sin Overlegenhed som til et højtliggende Tårn, hvorfra den ensomme Vise
							skuer ned i Dalen til Hverdagsmenneskenes Syslen med Dagens Småting,
							dens Småglæder og Småsorger. Han forstod jo også, at han kun havde købt
							sig sin Fred ved at give Afkald på alt dette.Men at Lull kunde være så sorgløs efter at have mistet både Fader og
							Moder - at hun kunde lege  og springe! af hvad Stof mon hun var gjort?
							Godt, at han ikke havde rakt hende Hånden, godt, at han ikke var steget
							ned til hende - han havde taget ganske fejl af hende, hun var
							ikke det sjældne, fine Væsen, han havde drømt hende til, hun var ganske
							ligesom Sigurd - letsindig og tom. Hun var ikke værdig til at
							kaldes hans Søster.Det, at han så, hvor ene han var med sin Sorg, hævede ham endnu et Trin
							højere op på hans Selvophøjetheds Stige. Og dog kunde han til Tider
							gribes af Fortvivlelse over, at han ikke var som de andre, at han ikke
							havde deres Sind, der var som Strandbreddens Sand, hvori intet fæstede
							Spor, men hvert Fodtrin udslettedes af de skyllende Bølger.Ti han følte med Angst, at det var ved at glippe for ham, at hele det
							kunstige Apparat var ved at briste sammen under hans Fod, at Sandheden
							var ved at bryde frem gennem Hykleriet, som et Sår gennem det Bind, man
							har lagt over det for at bilde sig ind, det er der ikke. Han strittede
							imod, han vilde ikke, ti faldt det Værn, hvor kunde han da udholde at
							leve? Da stod han jo på åben Mark med Ulven foran sig. Og en vild
							Forbitrelse greb ham mod den Hånd, der rev Bindet fra ham, der slog hans
							Paradeklinge til Side, men hvor skulde han vende sig hen for at ramme
							ham? hvor hen skulde han ty for at undfly ham? - Fjenden, han
							bar ham jo i sit Bryst. Hvad hjalp det, han stred mod alt dette dybere
							hos sig selv, alt dette sanddru, der i Længden ikke lod sig bedrage, alt
							det, der nu sugede ham til sig - som Svigesand - der
							lod ham synke bestandig dybere ned og bragte hans ærværdige Tempel til
							at vakle? Han følte det, hans Sind foretrak Sandhed for Fred.Og det havde altid været galt med Regitze - han kunde stedse
							dårligere lukke Øjnene for, at han frygtede
							 hende - at han krympede sig for at gå ind  til hende og se hende, skønt
							hun jo netop skulde være den store Bekræftelse på hans alvorsfulde
							Livsanskuelse. Men det var just Fejlen - hun hørte ikke med til Systemet
							 . Hendes Øjnes Udtryk, hendes stedse hvidere Ansigt,
							hendes magre, dirrende Hænder, de modsagde Ophøjetheden, Visdommen,
							Retfærdigheden - de flængede et gabende Hul i den
							Ærværdighedens og Forsagelsens side Kåbe, han havde hyllet sig i for af
							værne sig mod Dødens rå Kulde. Det var så rart at filosofere over Døden,
							det gav så mange ophøjede Tanker og frugtbare Følelser - kun
							Skade, at han havde Ofret
							 så nær ind på sig.Han så klart, det gik ikke i Længden; ti kunde han end undfly Søsters
							Sygeleje, Mindet om hende slap han ikke fra. Det fulgte ham over alt,
							som hans Skygge, og ødelagde alt for ham. Det gik som en Skurren over en
							Rude, ridsende sin u udviskelige Streg i det blanke Glar; den var ikke
							til at ånde bort, selv med den varmeste Mund, ikke til at stryge ud,
							selv med den blødeste Hånd - den stod der, nagende skarp,
							ætset ind; han kunde ikke se gennem Ruden uden at se den fordreje det
							alt sammen derude, det vise Liv, til et spottende Vrængebillede
							- splittende dets Skønhed og Fred.Det blev ham vanskeligere og vanskeligere at lukke Øjnene for dette, alt
							som Regitzes Tilstand forværredes, og Luften i Hjemmet blev trangere.
							Der hang som et Lod i hans Hjærte, der drog ham bestandig længere ned
							mod Døden. Og Døden var dybere, end han havde tænkt. Han havde fundet
							sig i at synke ned fra sin lyse Himmelflugt og ment, han havde opfyldt
							sin Pligt, når han lod sig vugge på Havfladen i Solskin og Varme; nu så
							han, at vilde han til Bunds i Døden, måtte han dukke under.Men endnu krympede han sig derved, endnu søgte han at sejle uden om
							Skæret. Men Dag for Dag 
							mærkede han, hvordan han sugedes nærmere ind mod Malstrømmen.Så forhærdede han sig og gik slet ikke ind til Regitze, ti han vidste, at
							den Dag, han havde set hende, var det forbi med Tryghedsfølelsen. Men
							her stødte han på en ny Vanskelighed: han så, at Moder - som
							altid - gennemskuede ham. Når han således efter Middagsbordet
							søgte at gå over på sit Værelse med en sorgløs Mine, som glemte han
							rent, han skulde ind til Søster, mærkede han Moders Øjne på sig, med et
							Udtryk så han våndede sig. Hun sagde aldrig noget, men han forstod, hvad
							hun mente om ham. Foragte hans usle Hykleri dybere end han selv, kunde
							hun ikke, men hvor led han under Ringeagten fra de Øjne, han ærede
							højest af alle; men han hadede dem også - han måtte
							 jo hade dem, ti han stred for Livet, og de vilde rive
							Halmstrået fra ham.Men værre end det var Bevidstheden om, at også Regitze måtte forstå,
							hvorfor han ikke kom til hende mere, at hun allerede måtte føle sig som
							et Lig, der skræmmede de levende - skræmmede ham, hendes
							Broder, hun havde elsket så venligt og ømt - tænkte han den
							Tanke, troede han, han skulde gå fra Forstanden. Og dog gav han ikke
							efter.Så var der også det - hvad
							 var det, Regitze forberedte sig på? hun hørte jo aldrig
							ret, hvad man sagde til hende, svarede ligesom langt borte fra og
							ligegyldigt - - ja, Døden - men hvad
							 var Døden? selve Akten: Død
							 ? Han havde aldrig set nogen dø, hverken Alf eller Anton,
							de var blot blevne borte, forsvundne, styrtede i et Hul - men
							Moder havde set dem dø, slippe sig af Hænde, bort fra sig, hvor hårdt
							hun end holdt på dem - o, Rædslernes Rædsel - at se
							sine elskede dø! og det havde Moder måttet opleve og skulde opleve nu
							igen med Regitze. Han gøs, godt han var fri. Men Skammen over, at han
							lod  Moder ene, og Angsten for
							dette store, ubekendte, der skulde komme, lod ham ikke Ro.Han murede sig inde på sit Værelse, fordybende sig i Bøger, læsende
							ustandseligt og rastløst for at overdøve den stedse stærkere Stemme, der
							manede ham til at være ærlig og gøre sin Pligt, for at redde sig bort
							fra den stedse nærmere ind på ham hastende Død, men gennem alle Fraser,
							alle Løgne lød det skærende sandt i hans Øren: «Din Søster skal dø! din
							Søster! Bort med Masken! bort med Masken!»Men selv kastede han den ikke, der måtte en anden Hånd til at rive den af
							ham.- - - - - -
							- - - - - -
							- - - - -Lægen, der kom og så til Regitze, var den samme Mand, der havde set til
							Tue, da han lå syg i sin Barndom, den Gang Anton døde, og som altid
							siden var kommet til dem, når der var Sygdom i Huset. Derfor bar han en
							Skræmme af Uhygge med sig, alene Medicinlugten gjorde Tue så usigelig
							beklemt. Men der var også andet, som voldte dette.Lægen var en lavstammet, sværtbygget Mand, altid klædt i en tyk, lodden
							Frakke, med Hjorteskindshansker, Stok med Elfenbenshoved og Guldbriller
							over de sløvt stirrende Øjne. Han havde et Feltherreansigt, en
							Cæsarprofil. Men han var en slagen Feltherre, en lamskudt Cæsar. Bag den
							høje, skaldede Pande boede en Viden og en Evne som hos få, men den
							tykke, brutale Mund under den hængende, grå Knebelsbart fortalte,
							hvorfor denne Viden var blevet umøntet og denne Evne gået til Spilde. I
							den lille Stad vidste man med tantelig Gysen at berette om hans Ungdoms
							Bedrifter, der var uhørte og uden Lige. Nu var han en nedbrudt Mand, en
							Mand, der kun brød sig om god Mad og dyr Vin, om kostbare Klæder og de
							Penge, han skulde bruge dertil. Derfor gik han i en jævn Døs med
							Portvinslugt omkring sig, og mer end én Gang havde han måttet kalde
							Recepter  tilbage, han havde
							udstedt i omtåget Tilstand. Han havde kun få Patienter og var idelig i
							Pengeforlegenhed, skønt hans Regninger var uforskammede. Han lånte hos
							Borgerne, til hvis Middage han var en sikker Gæst, skønt han snærtede
							deres Uvidenhed og Bornerthed med bidende Hån. Han bar et Væld af
							sydende Galde i sig. At han overhovedet taltes som Læge, skyldte han de
							få Gange, han i farlige Tilfælde pludselig var vågnet op og havde vist
							et Mod og et Snille, som ingen anden. Men som oftest var han sløvt
							blaseret. Tue huskede en Gang, han havde sagt til Fader: «Glæder
							- når en Mand er over 40, har han ingen anden end den at
							drikke sig fuld,» og da Fader svarede: «Nu er jeg nær de to Gange 40
							- den Glæde, De nævner, kender jeg ikke, men andre har jeg, så
							rige, som da jeg var 20,» udbrød Lægen, halvt med Spot, halvt med
							vemodig Beundring: «Ja, De - De er jo en Vidundermand
							- De har holdt Deres Sti ren - når jeg tænker, at jeg
							 kunde blive 70 - nå, det har man heldigvis selv
							 i sin Hånd at hindre.» En anden Gang Lægen havde været
							der, var han standset ved Bordet og havde bladet i en Bog, som lå der
							- det var Ludvig Feilbergs: «Størst Udbytte af Sjælsevnerne»
							- «Jo vist - læse - sådanne Bøger
							-» han blæste hånligt sine glatbarberede Kinder op, «ja, god
							Fornøjelse - jeg læser aldrig andet end Carl Møller, det véd
							man dog, hvad er!»Tue våndede sig ved disse Scener; de erindrede ham smærteligt om Scenerne
							ude hos Mester Linné. Uvilkårlig drog han en Sammenligning mellem disse
							to Mænd, skønt den statelige, aristokratiske Læge visselig havde ringe
							Lighed med den stakkels, luvslidte Tugtemester og Revolutionsmand. Men
							bægge var de som mørke Pletter på Livets Skønhed. De havde været
							Studenter sammen, nu hilste de ikke på  hinanden. Lægen kaldte Mester Linné «en
							forrykt», og Mester Linné kaldte ham «en Forræder».Tue gyste, når han hørte Lægens Skridt gennem Stuerne; han kom nu hver
							Dag, altid lige mut og melankolsk. Han sagde sjælden noget, stirrede kun
							på Regitze gennem Brillerne, gjorde et Par korte Spørgsmål, vendte sig
							og gik. Når Tue så på dette stortskårne, ubevægelige Ansigt, tænkte han
							på, hvor ofte deres
							 Øjne, der ventede Døden, havde klynget sig til disse
							kolde Træk for at læse Dommen i dem. Men aldrig forrådte de den med en
							Trækning, og der lyste en Ligegyldighedens Kulde fra dem, som stivnede
							hvert Spørgsmål på de ængstedes Læber, en isnende Ligegyldighed for Liv
							og Død, en Hån mod hver Frygt og hvert Håb - mod al
							menneskelig Væren.Men en Dag kom han alligevel til at røbe sig ude hos Tavsens. Han havde
							været til «en dundrende Middag» Dagen før og havde om Natten haft slemme
							Besøg af sin Ungdoms Minder - han var helt gul i Ansigtet, og
							Øjnene end mere glasagtig stive end ellers. Da han kom ud fra
							Sygeværelset, hvor han havde stået og stirret ubevægelig og tavs, bad
							han kort om Papir og Blæk. Tue, som ellers altid sørgede for at være
							borte, når han kom, havde ikke i Dag haft Held til at slippe bort og
							måtte bringe det forlangte. Lægen fik sin tykke Frakke knappet op og
							satte sig pustende og stønnende til at skrive. Moder stod ved Bordet med
							Hånden støttet på dets Plade.«Skal Regitze have en ny Medicin?» spurgte hun sagte, hendes Øjne søgte
							ned mod Gulvet; Tue vendte sig uvilkårlig, han vidste næppe selv
							hvorfor, men det var, som lysnede det i Moders Stemme.Lægen løftede langsomt de tunge Øjelåg, det glimtede grønligt i de sløve
							Pupiller.«Nå-å - Medicin -» han smilte hånligt og
							skrev roligt videre; «det er Morfin,» sagde han kort.«Morfin?» Moder kom et Skridt frem, hendes Blik blev pludselig stift, som
							på Vagt, «men - er det ikke - farligt?»«Farligt?» Lægen så irriteret op, «hvad Satan,» udbrød han brutalt, «så
							giv hende da noget at glemme på den sidste lille Tid!»Det gav et Sæt i Moder, hendes Ansigt gik ligesom i Stykker, og Munden
							åbnede sig som til et Skrig - og i dette Nu forstod Tue, at
							Moder hele Tiden, trods alt, havde håbet. Han troede, hun skulde
							besvime, dér hun stod, men selv formåede han ikke at røre en Fod.Lægen rejste sig halvt, der kom et Øjeblik et forskrækket, deltagende
							Udtryk i hans Ansigt, som gled en Maske bort, han strakte sin
							ringsmykkede Hånd ud over Bordet, men så sank han atter tilbage og lod
							Hånden ligge.«Nå - hvad Satan, det er jo sandt, hvorfor gå og lyve for
							hinanden?»Moder rettede sig som en Klinge, hendes Hånd lå atter fast knyttet mod
							Bordet.«Nej, Hr. Doktor, De har Ret, og det ønsker jeg heller ikke; Regitze skal
							få Morfinen.»Lægen så på hende med sine plirrende Øjne: «Godt, Frue, sådan
							-»Han rejste sig, men i Døren blev han stående og sagde med en hel anden
							Stemme, idet han trykkede hendes Hånd:«Frue, sådan - man skal se sin Skæbne i Øjnene, som den er
							 - De er stærk, jeg respekterer Dem, tro mig, de
							Ord har få hørt af mig.»Han gik; lidt efter så Tue ham komme forbi ude i Alleen, med sænket
							Hoved, stirrende sløvt grundende ned for sig. Vintersneen dryssede ned
							over ham.Tue vendte sig om mod Moder. Hun stod endnu på sin Plads, ubevægelig som
							en Støtte. Han vilde  tale til
							hende, han vilde trøste, men Ordene frøs på hans Læber, hans Hjærte
							hamrede af Angst, han kendte ikke sin Moder mere - var det
							hende fra hans Barndom, den blide, ømme - å, hun blev aldrig
							hans Moder mere - han følte sig så angst, som var det selve
							Døden, der stod i Stuen, han måtte bort! Han kom op på de rystende Ben,
							men stødte så hæftigt til en Stol, at den ramlede mod Bordet.Moder så op: «Nå,» hun rettede sig og tog Recepten, «dér, Tue, kan du
							løbe op på Apoteket og hente Morfinen til Regitze?»Hente den - Dødsdommen - det drejede rundt for ham,
							som åbnede et Svælg sig for hans Fod - nu styrtede han
							- - - Han havde altid fundet en Slags
							Trøst i at hente Medicinen til Søster, oppe i det vedbendgrønne Apotek
							på Torvet, det var, som bidrog han derved sit til at holde hende i Live
							- men dette sidste Middel - Morfinen! Han følte
							Moders Øjne på sig og tog sig voldsomt sammen.«Ja,» svarede han hæst og greb Sedlen, den brændte ham som glødende Kul i
							Hånden.Da han kom ud i den friske Sneluft, kom han til sig selv igen. Men til
							hvilken Klarhed vågnede han ikke op! Lyset skar ham som Knive. Han
							forstod, hvad der var sket, han følte grant, at nu var det forbi, nu var
							 han der - nu hjalp ingen Kniben ud. Og i hans
							jagede Sind luede et Had i Vejret mod Moder; Moder, der havde tvunget
							ham Dødens Vished i Hånden - hvorledes var det dog? hvorledes
							bar hun sig ad imod ham - tvang hun ham nu ikke selv ud i det,
							hun havde villet fjærne ham fra i hans Barndom? Hvorfor havde hun ledet
							ham ind til Livslykken, når han dog nu måtte give Slip på den? Hvorfor
							havde hun ikke ladet ham vænne sig til Smærten og Forsagelsen, når Livet
							dog ikke var andet? O, hvor var det ondt! ondt! Og han knyttede Hånden
							mod sin Moders blege Ansigt. - -  Et Par Dage gik, alt var ved det
							vante derhjemme. Tue gik hele Tiden og ventede, der skulde komme noget
							knusende, nu efter det sidst skete, men alt var ubevægelig stille.Så var det den tredie Dag, ved Middagsbordet. Solen skinnede for første
							Gang, efter lange, mørke Tider, ind i Stuen, spillede muntert over
							Bordets hvide Dug, over Fade og Tallerkner og spandt sit lyse
							Edderkoppespind under det gibsede Loft. Pjusk kvidrede i sit forgyldte
							Bur, Himlen stod blå bag Ruderne over Haven og den friske Fjord.
							Kysterne derovre lå hvide af Sne, men der var allerede Vår i den rene,
							kvægende Luft.Tue fik sin Livret og havde et Øjeblik glemt al Nøden; han havde endog
							aftalt med Fader, at han i Morgen skulde tage med ham ud på Landet. Også
							Fader var mere oprømt, end Tue længe huskede. Der var næsten kommet det
							gamle Liv i de store, udhvælvede Øjne, han strøg sig over det lange,
							krusede Skæg. De talte ivrigt om, hvorvidt det blev godt Vejr, om hvor
							langt de skulde og om de smukke Egne, de skulde igennem.Pludselig klirrede det - de så forskrækket op - det
							var Moder. Hun var knækket sammen, så brat, som brødes hendes Byg, hun
							lå med Ansigtet på sin Arm, hendes Kop var sprunget.Tue standsede midt i en Sætning, med stive Øjne.«Elisabet! Elisabet! hvad er der?» Fader bøjede sig over hende.Moder hulkede voldsomt, krampagtigt, men stivede sig op med
							Lommetørklædet for Øjnene.«Å, Begitze - Begitze -» stønnede hun bag det.Faders Øjne blev urolige, hans Hænder begyndte at ryste. Tue frøs fast på
							Stolen, han dukkede sig som under et Uvejr.På én Gang blev Faders høje Pande blodrød, han  slog den knyttede Næve i Bordet, så Porcelænet
							dansede og sang.«Nå ja! hvad så? hvad hjælper det at græde derover - lider vi
							måske ikke alle derunder?»Moder rettede sig som en Ørn, hendes Øjne lynede under det mørke Hår:«Å I - som undflyr, så ofte I kan, I, som kan gå over og gemme
							jer fra det, hos jer selv! l, som kan begrave jer i Bøger og
							Forretninger - hvad lider I? Men jeg - som aldrig
							 kan vige fra hende, jeg, som må være hos hende hvert
							Dagens Øjeblik, må se hende hentæres Dag for Dag, løfte hende op og
							lægge hende ned og mærke, hvorledes hun stedse bliver magere og lettere
							- som ikke kan lukke Øjnene for, hvad der skal ske -
							og som dog må være munter og lade som ingenting for at holde hende i
							Live! Og så forlanger I ovenikøbet, at jeg også skal gøre det over for
							jer? Jeg gør det ikke! Jeg gør det ikke!»Tue sad ubevægelig og stirrede, nu var han midt i Rædslen. Fader var
							sunket sammen i sin Stol med bægge Hænder knuget om Bordkanten
							- han så ud, som var han hundrede År.«Mo'r,» kaldte det svagt inde fra Sovekammeret med Regitzes Røst.«Gud - hun har dog ingenting hørt!»Moder fløj hen til Spejlet, strøg Lommetørklædet over Ansigtet og ilede
							ud.«Ja - nu kommer jeg, min Pige,» lød hendes Stemme muntert inde
							fra det andet Værelse.Tue stirrede på Fader - som han dog så ud - som en af
							Oldingene i det skotske Eventyr. - Han kom op, styrtede ud af
							Stuen og over til sig selv, fik Nøglen drejet om i Låsen, så den skreg
							- så faldt han om på Gulvet, så lang han var - det
							var, som sloges Benene bort under ham. Han vred sig  et Par Gange rundt på det støvede
							Tæppe i hæftige Smærter. Nu bed Slangen ham i Hjærtet.- - - - -Hvor længe han havde ligget således i dump Døs, om han havde sovet eller
							været bevidstløs, anede han ikke. Da han atter så op, var det Aften
							- et gråt, trist Lys sivede ind over ham fra de høje Vinduer,
							der stirrede på ham som to grådstive Øjne. Derude fløj tætte, mørke
							Skyer hen over Himlen. Det gode Vejr var forbi.Han satte sig op i Sofaen med Hovedet i Hænderne - han var sløv
							og ør som efter et bedøvende Slag, hans Tanker kresede hjælpeløst om
							dette ene: o, du min Gud - du min Gud, hvad var der sket!Det bankede - det var Ane, som kaldte ham over til
							Aftensbordet. Da han lukkede Døren op derovre, standsede han med den på
							Klem. Fader og Moder stod sammen derinde, henne ved Vinduet, i den
							forfrosne Aftenrøde. Moder lå ind til Faders Bryst, atter så lille og
							spinkel, mens Fader bøjede sit langskæggede Hoved over hende.«Kan du tilgive, Elisabet? husk på, hvor gammel jeg er - trods
							alt, Elisabet, 75 År - husk på det- jeg er for gammel til at miste mit Barn.»Tue hørte Moder hulke, så trak han Døren til - dette måtte han
							ikke høre. - - - -- - - - Ved Aftensbordet var der
							atter tavst; Tue følte det, som ventede Forældrene nu noget af ham. Men
							han bøjede sig over sin Tallerken, Tårerne brændte ham i Halsen,
							- han kunde ikke endnu- ikke endnu -- - - - -Det var Nat. Tue lå i sin Seng med Hænderne under Nakken, stirrende op
							mod Loftet. Det var sket - det var sket - dette
							 var Døden. Døden for ramme Alvor - Knytnæven i
							Ansigtet, ikke det blide Favntag - de gamle, ærlige Tiders  Knokkelmand - ikke
							den moderne Løgns rosenkransede, bedrøvede Kvinde med Tårer i
							Glasøjnene.Hvad vilde der nu komme for en Tid? hvad skulde han nu gennemleve? Nå,
							det nyttede ikke at spørge - han skulde
							 igennem det, nu hjalp ingen Kniben udenom -- o, men min Gud - hvorledes
							 skulde han kunne bære det!Det begyndte atter at køre rundt for ham - Fortvivlelsen rejste
							sig på ny - og Harmen og Hadet og Skriget efter Liv og Lyst
							- han rystede, så han måtte knuge Hænderne om Sengekanten for
							at holde sig stille.Da - hvad var det - i Nattens dybe Stilhed, langt
							borte - en Stemme, der talte - han satte sig over
							Ende og lyttede - det måtte være ovre fra Kamrene ud mod
							Alleen, fra Søster Regitzes Sygeværelse -Hans Skælven holdt op, kun hans Læber dirrede. Hvor lød den Stemme dog
							- så mildelig, så blød - en Kilde af Lys, der randt
							i denne Nats sorte Ørk. Han kunde ikke høre Ordene, ikke Meningen
							- men Klangen - o, Klangen! Det var Moder, der talte
							til Regitze, talte til hende i Nattens stumme, truende Timer, når hun
							ikke kunde sove, når Døden kom hende nær i Mørket - hvor talte
							hun ikke - hvor trøstende, opmuntrende, hvor stærkt og hvor
							ømt - Moderen, som beredte sit Barn til Døden -
							- -O, hvor mange Nætter havde den Stemme mon ikke lydt, når han lå og sov
							- o Gud, o Gud.Stemmen blev længe ved at lyde i Natten - som en enlig Måge,
							der strøg hen over et natligt Havs ubevægelige, dunkle Spejl, sejlende
							frem og kendende Vej - til den døde hen, til det sidste, hvide
							Glimt forsvandt i det mørke. Så blev alting stille, så tyst, som lyttede
							selve Natten til denne Stemme, eller som  grundede den sammenbøjet over de Ord, den havde
							hørt om Menneskenes Lod på Jorden - - -
							-_ - - - Tue sov ikke, han lå og gjorde sit
							Regnskab op. Han samlede det klart og helt for sig, som han aldrig før
							havde villet erkende: at Livslyst og Livslykke var ikke for ham, at dem
							måtte han fraskrive sig ligeså godt strax som siden. Kan hænde andre
							kunde bære Livslysten, han
							 kunde ikke - han så jo, på hvilke Veje hans
							Jagt efter den havde ført ham, og hvor dybt den havde fornedret ham.Han gennemskuede det Hele fra først til sidst; han så, hvorledes hans
							Livslyst havde løjet og bedraget for ham, hvorledes den havde leget
							Skjul for ham, hvor den snildelig havde iført sig Munkekutte og var gået
							i Forsagelsens Kloster, da den ikke længere kunde bene om på Bukkeben og
							i lodden Pels i de frie Skove - men hvorledes den inderst inde
							var evigt den samme.Han så, hvorledes han havde tyet til alle Midler, ikke fundet noget for
							ringe, hvorledes han havde undskyldt Døden for at kunne blive ved at
							leve, havde stoppet Hullet for at kunne indbilde sig selv, det ikke var
							der, hvorledes han, der aldrig havde troet på Udødeligheden, havde
							benyttet sig af denne Menneskehedens sårede Drøm, dette de savnsyge
							Hjærters Håb om Gensyn hinsides Graven, til at undskylde sin Troløshed,
							sin Fejhed, sin Livsbrunst med. Ti Graven skulde
							 jo være tom, så var Livet ingen Synd, så kunde Livets
							Rose ret suge Næring af den til dobbelt Rødme og dobbelt Duft.Han så, hvorledes han ej alene havde ladet Moder ene i Sorgen, men endog
							havde lagt en ny Sorg til den store, gamle ved sin usselige Færd. Moder
							måtte jo tro, han ikke elskede hverken dem eller sit Hjem, hun måtte jo
							sørge over, hvilket Barn hun havde. Han så, hvorledes Faders rastløse
							Smærte, der ikke kunde udholde at skue hans Barns Død i Øjnene,  var hundredfold mere værd,
							end hans frække Fortrolighed med den.Men hvad
							 havde gjort ham således andet end Livslysten? Den havde
							gjort ham til Forræder, til Bedrager - og til sidst endog til
							Advokat for sig selv ! Således havde den tumlet med ham. Den var det
							rette, det eneste onde i Verden - Slangen, snildere end alle
							Dyr -Men nu - han knyttede Næverne mod den - nu så han
							den, som den var, nu så han dens frække, grinende Ansigt, og nu svor han
							den sit evige Had, sit brændende, sydende, sit aldrig glemmende, sit
							evigt vågende Had!«Had! Had!« mumlede han endnu, idet han faldt hen i en tung, bevidstløs
							Søvn, med knugede Hænder og dødblege Kinder.- - - - -Da han vågnede næste Morgen, var det ikke, som han hemmeligt havde
							frygtet, med et Angstens Gys, men med fast, stivnet Beslutning: nu vilde
							han være ærlig og tro - og nu kunde
							 han det. Ti i denne Nat havde Døden åndet på ham. Nu var
							den sidste Gnist af Livslyst slukket. Nu var han ganske Dødens.VII.Ach, die Welt ist Sterbenden so susz -SchillerFra nu af gik han hver Morgen, så snart han kom op, ind til Regitze og så
							til hende. Det skar ham i Hjærtet at se, hvor udmagret og fortæret hun
							var blevet, blot i de Dage han ikke havde været der. Han gøs ved hendes
							magre Hænders Tryk og hendes blodløse Læbers Hvisken, men det var
							 jo sandt, og han måtte lide det.Også Fader holdt sig nu hjemme, og snart knyttede på ny det gamle
							Tillidens Bånd dem sammen.Noget af det, Tue mindst kunde udholde at se, var, når Regitze om
							Morgenen ved Moders Hjælp gjorde sit Toilette, når hendes lange, røde
							Hår blev slået ud over Frisørkåbens hvide Lin og bruste om det
							hulkindede Ansigt, mens alle de små, hemmelighedsfulde Ting oppe fra
							Spejlbordet i hendes Kammer stod og glimrede ved hendes Sygeleje og
							krydrede Luften med deres fine Aroma. Han huskede de tidligere Dage, de
							Solskinstimer, da han havde følt sig så bevæget og henrykt over alle
							disse små Løndomme, da de havde syntes ham at være så mange søde
							Forjættelser om den jomfruelige Ungdoms Vår - ak, hvad var det
							blevet til med de Forjættelser, hvad var det blevet til med den Vår?Dertil kom, at han ikke kunde lade være med at tænke, hvor dog alt dette
							var forgæves - hvor det var forgæves, at hun prydede sig,
							forgæves, at hun nødte alle de styrkende Spiser i sig - ti se:
							hun skulde jo dog dø! Det var at kaste Gaver i Danaidernes Kar. Han
							harmedes over disse sine Tanker, men de slap ham ikke.Om Eftermiddagen sad han ovre på sit Værelse og arbejdede flittigt med
							sine Bøger, som han længe havde forsømt. Han vilde udmærke sig på
							Skolen, at Forældrene i det mindste kunde have det at glæde sig over.Men når det begyndte at skumre, gik han over i Stuerne til Moder. Dér sad
							de sammen en Timestid, inden der blev tændt Lys - Moder ved
							Vinduet og Tue i sin Krog ved den store Stol; de talte ikke sammen, men
							Tue forstod, at Moder havde tilgivet ham, og det var ham nok.Eller også gik de ind til Regitze, når hun kunde tåle at tale, og Tue
							syntes, hun havde det altid bedst i Mørkningen. Da kunde hun til Tider
							blive så livlig som i sine bedste Dage, tale så hæftigt og varmt om alt
							stort og skønt i Livet, at Tue, når han således ikke kunde se hende, men
							blot høre hendes Stemme, blev revet med i et Øjebliks Forglemmelse, så
							også han blev ivrig. Men så han så blot hen på Moder, snøredes hans
							Strube sammen, og hans Tunge slog Klik. Regitze mærkede det strax og
							blev atter tavs, og dér sad de, mens Mørket tætnedes om dem, og vidste
							ikke ét Ord at sige hverandre.Det var en Lettelse, når Fader kom over fra Kontoret, og de gik ind for
							at spise. Men næppe havde Tue rørt ved Brødet, før han hørte Regitze
							kalde derinde:«Mo'r, ma jeg ikke få Lampen tændt?»Der var en Angst i denne Kalden, der fik ham til at fare sammen, og i
							samme Øjeblik forstod han, at 
							Regitze kun havde talt så ivrigt for at overdøve den Angst for Døden,
							der voxede med Mørket omkring hende. Den Tanke knugede ham sammen i Nød.Ti han troede ikke mere på den Ro, hvormed Regitze gik Døden i Møde, og
							som havde undret ham så meget, men været ham den Vinge, hvorpå han holdt
							sig svævende over Dødens Slug. Han vidste jo dog, at ingen havde elsket
							Livet som Regitze, han kendte jo hendes Planer, alt det, som Livet
							skulde have givet hende, og alt det, hun havde villet yde -
							alt det, som nu skulde være forbi. Var det muligt andet, end at hun
							måtte sørge over at skulle forlade det? Nej, og han vidste, at hun
							gjorde det. Mangen Nat, når Sorgen holdt ham vågen, hørte han atter
							Moders Stemme tale derovre, og han forstod, at hun måtte trøste Regitze,
							der ikke kunde holde sin Gråd tilbage, når hun blev ene med sin Moder i
							Natten. Han forstod, at hun var ikke rolig i Døden, at hun frygtede
							Døden - og denne Frygt sved ham som gloende Jærn.Men var det nu også umuligt at undgå Døden? Ikke således at forstå, at
							man gennem Døden kunde slippe ind til et nyt Liv, det troede han ikke
							mere på, det havde jo aldrig været en «Tro« hos ham, kun et Middel, der
							skulde dysse Samvittigheden i Søvn, en Snigvej til at liste sig uden om
							Dødens tomme Gab. Nu han var ærlig, brast Himmelstigen for ham. Han så
							jo, at Regitze ikke reddede sig op ad dens Trin for at undfly Tomhedens
							Pust. Hun så sin Døds Tomhed åbent i Øjnene. Og det samme mandede han
							sig op til.Men slippe sin Gud kunde han ikke, nu havde han ham jo først ret behov.
							Han måtte hjælpe i denne Dødens Vånde Og Tue gav sig til at bede om
							Frelse, ti med hans Kærlighed var hans Håb vendt tilbage, og den tredie,
							Troen, med dem; en brændende, blind, fanatisk Tro, ikke hans Rarndoms
							hjærtelige, blide  Tillid og
							smilende Glæde. Nu var Gud ham ikke mere den gamle, brede, sølvskæggede
							Farfader, som han, der aldrig havde kendt en Bedstefader, havde drømt
							sig en sådan efter de andre Børns og Bøgernes Beretning. Nej, nu var han
							blevet «Gud» for ramme Alvor, Almagtshaveren, der holdt Menneskenes Liv
							i sin Hånd og efter sin Vilje kunde knuse det under sin Hæl. Han kunde
							handle med det, som ham lysted. Men så måtte han jo også kunde bevæges
							til at skåne, når man bare dybt nok anerkendte hans Overmagt, dybt nok
							ydmygede sig under ham.Og nu kom Bønnernes Tid for Tue - Bønnerne, der er som de
							afmægtige Hænder, der løftes mod Skæbnens nedvæltende Klippeblok for at
							knuses under den og dog aldrig bliver trætte af at løfte sig på ny i det
							evige Håb, dog en Gang at standse den.Lange Vågenætter kom, da han lå på sine bare Knæ på Gulvet, ustandseligt
							opsendende Bønner til Gud, stirrende i Vejret med knugede Hænder og
							brændende Øjne, mens Tænderne klaprede i hans Mund af Gulvets og Nattens
							Kulde.«Vil du, jeg skal ydmyge mig dybere, så sig det, og jeg skal gøre det
							- men svar - o, svar!«Og åndeløst lyttede han opad efter hin vældige Røst, der svarede det
							betrængte Menneskehjærtes Fortvivlelsesskrig i det gamle Testamentes
							Tider, men kun Nattens Tavshed sænkede sig over ham. Han listede hen til
							Vinduet og skød Gardinet til Side i det vanvittige Håb at se Guds store,
							bedrøvede Ansigt dér oppe i Himlen, men kun Stjærnernes isnende Fjærnhed
							funklede ham i Møde.Og atter kastede han sig til Jorden, dunkende sin glødende Pande i
							Gulvet, ti han måtte
							 tro på en Gud - selv om han var en mørk og
							grusom Tyran, han var dog et levende Væsen med et Hjærte, ikke den døde,
							kolde Natur, ikke dens uforanderlige Love,  der skred over Jordens Have, ubarmhjærtigt
							knusende under sine Fødder af Jærn.Men når han således havde bedt og råbt så længe, til alt gik rundt for
							ham, og Natten vedblev at tie, kom Forbitrelsens Ildregn over ham. Da
							foer han skrigende i Vejret med knyttet Næve og flammende Øjne; da
							rejste han sig som den nedtrådte Orm mod den Skaber, der kun havde skabt
							til sin egen Morskab. Og med stammende Ord svor han ham et evigt, et
							uudslukkeligt Had - han svor på ny at blive Missionær, men
							ikke som i sin Barndom en Missionær for
							 Herren, nej, som en af hine store Guds Fjender, han havde
							læst om i Regitzes Bøger, vilde han blive, en Missionær, der ikke
							hvervede Sjæle for Gud, men berøvede ham Sjæle.Rystende af Kulde og Lidenskab krøb han i Seng - til han næste
							Dag begyndte på de samme Bønner og samme Forbandelser.- - - - -En Dag i Slutningen af Marts sagde Præsten ude i «Mamre Lund», at de
							huskede vel nok, det var først i næste Måned, de skulde konfirmeres. Et
							Kor af muntre, forventningsfulde Drengestemmer svarede «Ja!» Hans Øjne
							gled hen over deres Række og dvælede et Øjeblik ved Tue med et spørgende
							Udtryk; så vendte han sig om og begyndte langsomt at gå op og ned ad
							Flisegulvet, med det gråsprængte Hoved bøjet i Solskinnet, mens Drengene
							atter begyndte at remse deres Salmer.Tue sad som bedøvet - hvad var dog det? i næste Måned
							- konfirmeres - skulde han
							 konfirmeres - han kom til at skælve -
							hvad var det dog, de vilde gøre ved ham? ja, han vidste jo, det vilde
							komme, men så hurtigt og nu - - -Konfirmeres - ja, én Gang - hvor havde han da ikke
							glædet sig til denne Højtid, da havde han drømt sig vandrende op ad
							Kirkegulvet, fulgt af Forældrene  og Regitze, alle i Festdragt, drømt Orglets
							mægtige Brus i sine Øren og siden den milde Glæde i Hjemmet -
							- og nu - han vidste, at nu vilde kun Fader kunne
							følge ham, Moder måtte jo blive hjemme - og Regitze
							- -Og den Gang, når han ængstelig så sin Tro svaje hid og did for alle
							Skæbnens Pust, havde han altid tænkt sig, at Konfirmationen skulde blive
							den faste Stav, hvor op ad den kunde ranke sig mod Himlen og lade sine
							Druer modnes i dens Sol. Han havde ventet noget som en Åbenbaring af
							denne Dag.Men nu - skulde han nu aflægge Hyldnings- og Troskabsed til den
							Gud, som spottende havde set ned på ham i hans Fortvivlelsens Nætter og
							havde vendt det døve Øre til hans Bønner? den Gud, som hårdnakket havde
							lukket sine Læber, skønt et Pust af hans Mund kunde have tændt Regitzes
							hendøende Livsgnist i Brand, den Gud, som dryppede af Slægters Blod og
							Tårer - skulde han være hans
							 Undersåt?Nej aldrig! i Evighed aldrig! - han gjorde det ikke, nu skulde
							det være omme med det Bedrag, det havde dåret ham længe nok -
							han lod sig ikke konfirmere - han sagde det til Moder
							- - han vilde det ikke - det var fast
							besluttet.Men samme Nat, da han som sædvanlig lå og ikke kunde sove, slog det ned i
							ham som et Lyn: Om det nu dog
							 var muligt, om Gud nu netop havde udset denne hans
							Konfirmationsdag til Bønhørelse af hans utallige Bønner? om han havde
							ventet hans Løfte som det Segl, der skulde bekræfte deres Pagt? Ja, ja,
							således måtte det være! det kunde jo umulig være anderledes. Det var
							altså Guds Mening, derfor havde han ikke svaret hid indtil, men nu på
							den store Dag - o hvor længe var der dertil - ti det
							måtte jo ske snart, om Regitzes Liv skulde frelses - febrilsk
							talte han Dagene og bad Gud tilgive ham  hans Utålmodigheds Formastelse og glemme hans
							bespottende Ord og Tanker.Da han rejste sig fra denne Bøn, svævede der for første Gang i lange
							Tider et Smil om hans Mund. Men næppe var han kommet over i Sygestuen
							til Regitze, før Håbet sloges ud af hans Hånd, han stod atter hjælpeløs
							og forladt.Således gik Ugerne, mens Tue kastedes fra Fortvivlelse til Håb, fra
							Tilbedelse til Forbandelse, bestandigt ophidsende sig selv mer og mere.
							Han læste uophørligt i Biblen, remsede Salmer og Skriftsteder; den
							sidste Nat før Konfirmationen undte han sig ingen Bo til at sove, men
							tilbragte den under Bønner og lidenskabelige Påkaldelser.Nu var Buen spændt til det højeste.- - - - -Hvert Skridt op ad Kirkegulvet, hvert Ord, han hørte, hver Ting, han så,
							foer i hans Hjærte som en svirrende Pil, som et Minde om hin fjærne,
							lykkelige Dag, da Begitze blev konfirmeret, da Stuerne derhjemme lyste
							af Solskin og glimrede af alle Søsters Guldsmykker i de sorte
							Fløjelsskrin, da hendes Veninder leende og pludrende sværmede ud og ind
							i de blomsterfyldte, duftende Værelser. Den
							 Dag i det mindste havde Begitze visselig glemt sin
							helleniske Knejsen og løftet sine Øjne mod Himlen, så ydmygt tilbedende
							som nogen Maria i Billedbiblen. Vilde han kunde løfte dem så troende som
							sin Hedningesøster? ak - Begitze havde jo kun haft Alf at
							overvinde, han havde både ham og hende.Han knugede Hånden om Salmebogen og bad uophørligt med blege, dirrende
							Læber. Hans Øjne gled ned over Pigernes lange Bække, som de sad derovre,
							midt i Solskinnet, lyshårede og mørkhårede, lystklædte og mørktklædte,
							med bøjede Hoveder, skære Ansigter og halvtåbne Munde som i åndende
							Forventning -  et
							Gærde af Rosenknopper i Længsel mod Sommerens Udfoldelse.Dér havde Regitze siddet for tre Ar siden, i samme Dragt og med samme
							bankende Længsel - nu sad der en ny Ungdom, en ny Vår,
							ligegyldig for den, der var svundet og visnet -Men nej, nej, han vilde ikke tænke således nu - han vendte
							Blikket bort og hyllede sig atter i Bønnernes Virakskyer. Solen drog
							brede, støvfyldte Baner hen over den samlede Menigheds Hoveder, funklede
							i Stolestadernes mahognibrune Kugler, så de gnistrede røde som Granater,
							og glødede i de farvede Ruders brogede Glar. Dybt inde mellem de hvide,
							hvælvede Buer brændte Altret i luende Guld.Tårnets Klokker havde længe kimet, men det hørtes kun fjærnt og dumpt; nu
							åbnedes Døren til det solbeskinnede Torv, og den malmfulde Klang bruste
							ind i Kirken. Tue så op, der gik et Syn gennem hans Hjærne -
							Guds Sendebud, en rustningsgylden Sankt Georg med Skjold og raslende
							Stage trådte ind over Tærsklen - så faldt Døren til, og
							Klangen steg atter op i det Fjærne. Sankt Georg havde intet Bud til ham.Men nu brød Orglet ud i brede, mægtige Harmonier, fyldende Kirkens høje
							Hvælvinger med sine vældende Vande, Salmesangen faldt ind, Stemmerne
							steg og sank som dukkende Måger, en Hymne til ham i det Høje.Det gnistrede rødt for Tues Øjne, Blodet hamrede ham i Tindingerne, så
							han knap kunde ånde for Presset, og som en vild Lue slog hans sidste,
							fortvivlede Håb i Vejret: Nu må det ske - nu om nogensinde!Orglets Bølgegang faldt til Ro og randt ud, Salmesangen dalede, og der
							blev dødsstille i det høje Rum; Alterlysene brændte lyttende klare, ude
							fra Gaden tonede en Vognrumlen ind - højt oppe ved Altret  lød Præstens spørgende Stemme
							og en Drengs sagte Svar.Tue sad som i en Døs og hørte samme Spørgsmål og samme Svar genlyde under
							Hvælvingerne i den dybe Stilhed - stadig nærmere ned imod ham
							fulgtes de ad som to glidende Perler på en Snor, nu kom det, nu kom det
							-Præsten stod foran ham.«Så spørger jeg dig, Tue Henrik Tavsen: forsager du Djævlen og alt hans
							Væsen, og tror du på Gud Fader, Søn og Helligånd -
							-»«Ja, ja,» faldt Tue ind og famlede efter Præstens Hånd.Han hørte Præsten blive ved at spørge og fik stammet sit «Ja.» Men det
							svimlede for ham, han havde mødt Præstens Blik, som ude i «Mamre Lund,«
							og set, at det var fuldt af undrende Tvivl: Vil du aflægge Løftet
							- du
							 ? - - Han havde vandret på
							Orgelbrusets gyldne Buer, båret af Håbets og Fantasteriets skøre Vinger,
							nu var han styrtet ned. Og han så Kirkegulvet revne for sin Fod og de
							ældgamle Kister dér nede, mugne og forladte, i Kryptens Kulde og Mørke,
							mens Menigheden sang her oppe i Solskinnet om den algode Gud og
							Opstandelsens lyse Håb. Der gik en Isnen gennem ham; han havde set lige
							ind i Menneskehedens falskeste Løgn, og han havde svoret selv at tro
							den.- - - - -Da Tue kom hjem fra Kirken med Fader, var Lægen der. Regitze havde haft
							et voldsomt Hosteanfald og spyttet Masser af Blod. Moder og Ane ilte ud
							og ind, Lægens Stemme kaldte og gav Ordrer inde fra Sygeværeiset.«Hr. Doktor, hvorledes er det - -» hørte han Fader
							udbryde, han forsvandt ind i Værelset.Så stod Tue ene midt på Gulvet, ingen agtede på ham. Han hørte Regitze
							hoste derinde, som skulde  hun
							hoste Livet op med det samme, og hendes lange Smærteklage imellem
							Anfaldene. Og han knugede sine Hænder i hinanden og svor en anden
							 Ed end den i Kirken. - - -- - - Fra den Dag af opsendte Tue ikke mere
							Bønner.- - - - - -
							- - - - - -
							- - - - -Det begyndte at blive så vårligt. Dagene blev lange og lyse, og Luften så
							frisk som var et mægtigt Kildevæld sprunget oppe i det lysende
							Himmelrum. Vejene blev bløde og brune, og Sol og Skygge legede over
							Landet. Stod Tue ude på Jærntrappen, hvor Kastanierne blomstrede over
							hans Hoved med svulmende, lysegule Knopper, så han de hvide Gårde tændes
							og slukkes fjærnt ude på de skovblå Højder, mens de talløse Vandløb
							blinkede som Øjne i Latter og Gråd. Fuglene var komne, Lærkerne kimede
							under Himmelblået, og Viberne krydsede over den grønne Slette.Inde fra sit Vindue så han Havens Træer glimre med brungyldne Knoppenæt,
							Krokus snoede sig i Rækker om Gangenes mørke Muld som lange Kæder af
							Guld eller stod i runde Bede som Skåler fyldte af hvide og blå og gyldne
							Perler. Men sent i de violblå Aftener sad der en Drossel i Blommetræet
							og slog sine bløde Triller, så Tue ved den åbne Rude drømte sig dybt
							inde i skumrende, bøgegrønne Midsommerskove.Men han var ikke glad over Våren; for hver Kilde, der brast i Skoven,
							sprang et Sår op at bløde i hans Hjærte, ti han mindedes, hvor Regitze
							havde ligget bøjet over de isfrie Væld og drukket dem ind, som var de
							selve Vårens Hjærteblod; for hvert Skib, der for hvide, solbelyste Sejl
							stod ind ad Fjorden, båres Bud til ham om de Dage, da hun var rask og
							havde hilst deres Atterkomst med viftende Lommetørklæde fra Højen under
							Paradisæbletræet.Og alt som Våren skred sejrende frem, alt som Blomsterskarerne mylrede op
							af den frodige Muld, alt som Solen kyssede Knoppernes Munde grønnere og
							grønnere, og stedse større Fugleskarer slog sig ned i Haven, voxede
							Minderne hos ham om den, som i alle tidligere Forår havde kysset om Kap
							med Solen, som havde løbet gennem Haven som en undsluppen Fange og
							strejfet gennem Mark og Mose som en vårberuset Ellepige, den, som nu lå
							bunden på sit Leje og ej en Gang skulde få den Vår at se, som blev
							hendes sidste.Tue hadede Våren og dens Triumfer, han hadede Våren og Livet og alt, hvad
							Livets var, han hadede alle dem, der frit og lykkeligt kunde røre sig i
							Vårens styrkende Dage. Ja, selv den gamle Skriver hadede han, når han så
							ham stå ude på Kontortrappen og slikke Solskin med missende Øjne og
							skægstubbet Mund, krumrygget og uglegrå, rent forglemmende sine Romaners
							mugne Verden for denne friske, levende.Regitze blev så urolig i disse iltre Dage; hele Vinteren igennem havde
							hun ligget tålmodig i samme Stilling, nu kastede hun sig hid og did med
							glødende Kinder - så gennemsigtige som vinfyldte Glas
							- med skælvende Læber og feberblanke Øjne. Hun hørte jo det
							elskede Liv vågne derude og kunde ikke selv være med.En Dag bragte Moder hende en Buket friske, hvide Liljekonvaller nede fra
							Haven.«Å Tak -» mumlede hun og pressede de regnvåde, duftende
							Blomster mod sin Mund. Tue vendte sig bort, han kunde ikke udholde at se
							de saftfulde, grønne Stilke vride sig mellem Søsters hvide Fingre. Det
							var, som gættede hun hans Tanke, ti i det samme udbrød hun hæftigt:«Nej, Mo'r, tag dem ud! det er Synd.»Tue blev blussende rød, han så Moders Ansigt fortrække  sig, som hin Dag Lægen sagde: «Den
							sidste lille Tid -» hun tog hastigt Blomsterne og gik ud
							gennem Stuerne med dem. Regitze var sunket ned i sine Puder. Tue listede
							sig ulykkelig ud. Han så Liljekonvallerne på Solbænken under Spisestuens
							Vinduer, hvor Moder havde kastet dem; dér lå de som små, bøjede Lig, som
							hvide, døde Nonner.- - - Og der var dog en Gang i Vinter, da
							han havde drømt, at Våren skulde blive Regitze hin Gren, som Hölty
							siger, man skal bryde fra Livets Træ og skygge med over den døendes
							Leje, at han kan ånde op til nyt Liv - - -- - - - -Regitzes Veninder kom for at se til deres syge Søster. De kom sunde og
							glade, med klare Øjne, med Kinderne røde af Gangen i den friske
							Forårsluft og med bølgende Barme. De satte sig ved hendes Sygeleje og så
							på hende, halvt med Medlidenhed, halvt med nysgerrig Skræk. Og de gav
							sig til at pludre om deres sidste Baller og de Kjoler, de havde haft på;
							om deres Kavallerer og hvorhen de skulde, når Sommeren kom. Og pludselig
							tav de og stirrede hen for sig med lønlige Smil og med Blikket fuldt af
							Sødme.Tue knugede Hænderne i sine Lommer, så Syningen sprang; han måtte bide
							sig i Læberne for ikke at fare løs på dem. De var ham som en Bespottelse
							mod Regitze i hendes Seng. De var raske, og hun var syg, de skulde leve,
							og hun skulde dø - og hvad Forstand havde de vel på Livet? han
							så jo, hvor tankeløst de ødslede dets Minutter hen, mens Regitze vilde
							have vidst at vurdere selv det mindste Øjeblik - hun vidste
							jo, hvor de ædleste Druer modnedes, og forstod at presse deres Saft i
							sit Bæger. Og dog skulde disse tomme, ligegyldige Væsner leve, mens
							hendes fine Sjæl skulde knuses. Men leve
							 vilde de. Når han fulgte dem til Dørs, og de kom ud på
							Trappen,  så han, hvor de
							åndede lettet op, hvorledes Kindernes Rødme blev stærkere, og Smilet
							lyste om de unge Munde. Og han forstod dette Lettelsens Suk: «Gud ske
							Lov det ikke er mig!»- - - - - -
							- - - - - -
							- - - - -Disse Dage tog hårdt på Tue, så hårdt, at Moder blev opmærksom og nødte
							ham til at gå daglige Ture. Han gjorde det nødigt, han var som fængslet
							til Regitzes Leje, og han frygtede de lyse Syner derude, Vårens
							forlokkende Sirenesang, han kendte jo sig selv. Men gå måtte han, Moders
							Bud måtte lydes, blot et Blik og et let Tryk på hans Skulder, og han
							vidste det.Så drev han da om på Vårens Veje, blinkende mod Lyset som en Ugle, sky
							for sin egen Skygge, som en længe indelukket Fange. Men han mærkede det
							med Glæde - han følte sig ikke i Forbund med Livet omkring
							sig, han brød sig ikke mere om det, han så det ikke mere, han længtes
							hjem, hjem til Mørket og Sygdommen.- Så var det en Dag i Maj, han mødte Lull og Sigurd.Han gik på Strandvejen og så, hensunket i Grubien, hvor dybe Spor hans
							Sko kunde træde i det fugtigtbløde Grus - da en Arm blev
							stukket ind under hans. Han så hastigt op og ind i Sigurds smilende
							Ansigt:«Nå, går du her og filosoferer, det var da godt, du en Gang igen kunde
							vise dig i Dagens Lys, det er såmænd længe siden, man sidst så dig
							herude.»Tue rødmede og mumlede et utydeligt Svar - han havde set Lull,
							der gik ved Siden af Sigurd.«Ja, det er Lull, hende, du véd nok, vi kiggede efter dér ude i Haven,
							-« han lo med sine hvide Tænder, «og det er Tue, som du jo
							også nok kender, af Omtale - Tue Tavsen hedder han,» Sigurd
							gjorde en præsenterende Håndbevægelse.Tue prøvede på at bukke, men rødmede atter, han  havde Lulls store, blå Øjne lige ind i
							Ansigtet, spørgende åbne og rolige, og nu nejede hun, ganske som Sigurd
							havde beskrevet.«Kan du se, det passer,» lo han.Tue svarede ikke, han følte sig ilde berørt ved Sigurds idelige
							Hentydninger til deres tidligere Bedrifter; Lulls Blik var så usigelig
							åbent og ærligt, at deres Lumskerier syntes ham dobbelt lyssky.De gik langsomt videre ad Strandvejen, gennem Solen og Grenenes Skygger;
							Lindene svulmede af Knopper, Småfuglene smuttede kvidrende ud og ind
							gennem de grønnende Hegn, Stadens røde Tage smilte dér inde i den stille
							Forårssol. Men imod Dæmningen rislede og skyllede Bølgerne, længere ude
							nikkende med hvide Skumtoppe, og Mågerne hvirvlede deres Skrig ind mod
							Land.Tues Hjærte bankede - han gik med Lull; han holdt sine Øjne
							fæstede på Jorden, men han så hendes Skygge vandre hen over det lysegule
							Grus. Hvor slank og let gik hun ikke - og se, nu flagrede det
							løse Lokkehår ud til Siden, det var ligesom - ligesom
							- - - -Ak Gud, hvor havde han kunnet glemme det? det var ligesom Regitzes løse
							Lokker, når han og hun i fordums Vårdage gik deres raske Ture ovre på
							den søndre Bred, gennem de vårlige Skove - da havde hendes Hår
							flagret lige sådan i den frie Blæst - og nu - o, nu
							- det falmede alt sammen omkring ham, det blev alt sammen
							mørkt, det duggede, blålige Lys, det klare Solskin på de anemonehvide
							Skrænter, det blev alt sammen borte - han stirrede ind i et
							tomt, mørkt Hul - - han følte Gråden på sine Læber
							- - - -«Hvad Satan, Tue - hvor bliver du dog af?» Sigurd tog et Tag om
							hans Arm og stirrede forbavset på ham.«Å -» Tue smilte tvungent og trak Armen til sig.De var standset; nu begyndte de atter at gå. Pludselig bøjede Lull sig
							frem, med Hænderne på Ryggen, så hun kom til at se Tue lige i Ansigtet.«Det er Deres Søster, som er syg?» sagde hun, langsomt og blødt, søgende
							lidt efter Ordene.Tue så overrasket på hende - hvor vidste hun det fra? hvor
							begreb hun det? Klogt og alvorligt lyste hendes Ansigt ham i Møde under
							den store Kysehat. Han følte en varm Strøm gennem sit Hjærte af
							Taknemmelighed mod hende.«Ja,» svarede han dæmpet, han hørte sin Stemme slå Klik på Midten, han
							vendte Hovedet bort, hun skulde ikke se ham græde.I det samme kom hun om til ham og lagde sin Hånd på hans Ærme. Hendes
							Øjne søgte langt ind i hans, næsten ubehagelig langt, med dette rene,
							klare Blik.«Ja,» nikkede hun, «min Fa'r og Mo'r døde fra mig - nu er jeg
							ene - jeg har ingen Bro'r, ingen Søster - ingen!»
							hun slog ud med Hænderne som for at vise, at de var tomme, og så atter
							på ham med sit indtrængende Blik, der som et stærkt Lys lyste op i alle
							Løngange af Mørke.«Ja - hva' Satan -» mumlede Sigurd og spyttede langt,
							han holdt ikke af den Vending, Samtalen havde taget.Men Lull blev gående ved Siden af Tue og stirrede uafbrudt på ham. Tue
							bøjede Hovedet, dette Blik var næsten for klart - hvorfor
							stirrede hun således på ham?«Hvor gammel er De?» spurgte hun.«Femten År.»Lull så hen for sig. «Ja,» hun vendte sig om imod ham, han så hendes
							Tænders Perlerækker mellem de fugtigt røde Læber, «jeg var ni År den
							Gang, Moder døde, og tretten, da Fader døde.»Hvor sagde hun det i en underlig Tone, så roligt  og klart, uden nogen Standsen eller Skælven,
							mens hun så erindrende hen for sig. Således kunde han aldrig have talt
							om Alf og Anton - endsige om Fader og Moder.Han skottede til hende - hvor var hun dog smuk - hvor
							slank og hvid steg ikke hendes blottede Hals over Blondekraven, hvor
							blødt rundede Hagen sig ikke, og hvor fint flagrede ikke det lyse Hårs
							Spind om de svagt rødmende, dunede Kinder - han kunde høre
							hende ånde ganske sagte.Så havde han igen hendes Øjne lige ind i sine, så han blinkede
							- han var ikke vant til, at Folk så således på ham -
							og der var noget eget i hendes Blik, noget undrende - men
							tillige noget - noget andet - -De var fra Strandvejen drejet ind på en Sti op mod Skoven - høj
							og mørk hævede den sig foran dem mod den blå Himmels hvide Skyer, Stien
							gik ind i den som i en Port. De gik oppe på Gangstien langs det bugtede
							Rækværk; nede ved de græsgule Skrænters Fod lå Kørevejen, muldsort med
							dybe Hjulspor og blanke Vandspejle, blå af Himlen over de knoppefyldte
							Grene. Det bruste så vårligt over deres Hoveder, den dybe, strømmende
							Brusen, der har Hast, fordi den skal mælde Vår om Lande. Mellem
							Stammerne så de ud over den skumblomstrende Fjord til den hinsides,
							grønligt skinnende Kyst; Vejen bugtede sig tom og ensom foran dem dybere
							ind i Skoven. Der stod en stivrygget Bænk ind i Skrænten, to gamle Ege
							krogede sig skyggende over den.«Skal vi sidde lidt?» spurgte Sigurd.Lull nikkede og tog Plads, Tue satte sig ved Siden af hende. Sigurd
							ventede, til de var kommet til Sæde, så flyttede han sig tæt ind til
							Lull, lagde Armene om hendes Liv og drog hende ind imod sig.«Sigurd dog!» udbrød hun hæftigt med stærk Accent, idet hun rev sig løs
							og rykkede bort fra ham. Hun var bleven blussende rød og så ligesom
							undskyldende  på Tue, der ikke
							vidste, hvor han skulde gøre af sine Øjne. Men Sigurd lo og greb atter
							efter hende; han tog hende om bægge Arme og trykkede hende ind til sig,
							med Munden søgende hendes. Da rejste hun sig i et Sæt og gik tværs over
							Vejen hen til Rækværket; dér stillede hun sig med Ryggen mod dem
							- den blonde Fletning hang hende ned til Bæltet, Kjolen nåede
							hende næsten til Anklerne.Sigurd stirrede forbavset efter hende. «Hvad Satan går der egentlig af
							dig i Dag?» udbrød han gnavent, «hvorfor vil du ikke kysse mig?»Hun værdigede ham ikke et Svar; han skottede hen til Tue og rømmede sig
							skarpt, han følte sig åbenbart krænket i sin Værdighed over for Vennen,
							hvem han havde lortalt så rosenrøde Elskovseventyr.«Lull, kom nu her hen,» han dunkede Knoerne i Bænken og gjorde sin Stemme
							mandig hæs, «hører du? jeg siger, du skal
							 komme her hen!»Hun vendte sig hurtigt om og så på ham; der legede et Smil om hendes
							Mund, hendes Øjne sænkede sig fast i hans. Han rømmede sig atter, så til
							Siden - og spyttede, som sædvanlig når han ikke følte sig
							Situationen voxen.Der blev en Pavse; Tue havde trukket sig tilbage i et Hjørne af Bænken og
							så halvt ulykkelig, halvt skadefro på Parret. Hemmelig var også han lidt
							bange for Lull.Et Råb båres ind fra Fjorden, hvor et stort Skib var for Indsejling, det
							brogede Flag smældede over Sejlenes hvide, svulmende Buge. Tue kneb
							Øjnene sammen for at se, hvilken Farve Flaget bar.«Det er tysk - det er mit Flag,» sagde Lull og så smilende på
							ham, hun kom atter hen til Bænken og satte sig imellem dem, «kan De ikke
							se - langt?» spurgte hun med sit hjærtelige Blik.«Å jo -» stammede Tue, «men - -»Der blev atter en Pavse, nede på Kørevejen kom  en spættet Hønsehund løbende med sænket Hoved
							og Hale, snusende i Vejens Spor. Den mærkede dem slet ikke, dens Skygge
							løb over den gule Skrænt.«Hvad er der egentlig i Vejen med dig i Dag, Lull?» spurgte Sigurd
							fortrydeligt.Lull vendte sig imod ham: «Ti du stille, når du har været uartig.»«Hva' Satan -» foer Sigurd op, men rømmede sig og spyttede.«Det er hurtigt, De har lært at tale Dansk,» vovede Tue sig frem.«Hurtigt?» Lull rystede Lokkerne bort fra Halsen, «ja-a, men
							efter Faders Død - det var i Borås, boede jeg i Skåne
							- et halvt År før jeg kom til Kølholt; dér var en Slægtning af
							Fader, gift med en dansk Dame, dér lærte jeg lidt Dansk - og
							så er det let at lære.»«Er det?» spurgte Tue.«Alt er let at lære,» nikkede hun og spændte Hænderne om Knæet.«Ja, er det ikke Satan til Pige,» faldt Sigurd ind, «hun kan sgu lære
							alting; det er nok, fordi hun har haft en Professor til Bedstefa'r, men
							nu skal hun også ind i Skolen, i vor
							 Skole, Tue - er det ikke storartet?»Tue så op: «I Latinskolen?»«Ja, der er rigtignok ingen Piger før, men jeg vil gærne, for i
							Pigeskolen lærer de os ingenting, og så skal jeg desuden være Student
							- det var Mo'rfaders Vilje - og jeg vil lære
							alting.»Der gik et Sting igennem Tue; han tænkte på Søster derhjemme, som også
							havde villet lære alting - - - et blødt
							Tryk om hans Hånd, han så op - det var Lull, som klemte hans
							Hånd i sin og atter så på ham med sit ømt trøstende Blik -
							læste hun da alle hans Tanker ud af ham?«Ja, det bliver storartet at få hende ind i Skolen,» fortsatte Sigurd,
							«så kommer vi til at gå sammen.»«Det er maaske derfor, du er blevet Oversidder?» Lull vendte sig hastigt
							om imod ham.Det gav et lille Kluk i Tue - sidste Sommer var Sigurd sakket
							så langt agterud, at han havde måttet blive i den gamle Klasse.«Å du -» udbrød Sigurd, men kunde selv ikke lade være med at
							smile.Lull så på sit Ur, som hun bar i en gul Læder rem om det slanke Håndled.«Så, nu skal jeg hjem,» hun rejste sig og glattede Kjolen ned.«Ja, hun kører
							 ,» forklarede Sigurd Tue, «hun har både Hest og Vogn, og
							hun kører herud, når hun vil - hun gør i det Hele alt, hvad
							hun vil.»«Ja, hvem skulde vel sige mig, hvad jeg skulde gøre?» spurgte Lull rolig
							forundret.De gik atter ind mod Byen, men nu var Sigurd kommet i Midten; han
							snakkede om, hvor sjovt det blev, når Lull kom i Skolen, hvilken «Fest»
							de skulde have, om at nu var det snart Sommer og videre i en Evighed. De
							andre to svarede ikke stort, men det behøvedes heller ikke, han var
							tilfreds med, som han havde dem nu. Lull gik med Hænderne på Ryggen og
							satte Fødderne sirligt frem for sig, som den Aften Tue først så hende, i
							Kølholt Have. Han tænkte derpå - da havde han ligget uden for
							Muren og kigget derind; den Gang havde han aldrig troet, han skulde nå
							hende, og nu gik hun ham så nær.De var kommet ind til Strandvejen og standsede.«Nu skal vi derhen,» sagde Sigurd og nikkede hen mod den korte Allé, som
							gennem Hækken løb langs Engene; dér lå et Par høje, ufuldendte Huse,
							længere henne drejede Vejen ved en gammel Bygning med grå, hældende Mure
							og mosgrønt Pyramidetag ned over  de små Vinduesglugger, en Rest fra de Tider her
							var uforstyrret Bondeland.«Dér har Lull sit Køretøj.»«Ja, så Farvel - på Gensyn,» sagde Lull og rakte ham Hånden,
							idet hun så ham ind i Øjnene og nejede sirligt. Tue rev Huen af og
							skyndte sig med et kejtet Buk.«Farvel du,» nikkede Sigurd.Så gik de; Tue blev stående og så efter dem. De var smukke bægge to
							- - men hvor var det muligt, hun kunde blive ved at
							holde af Sigurd? han forstod det ikke, han syntes, det var sørgeligt.
							Nå, videre ømt var det nu vist ikke imellem dem - han smilte
							tilfreds ved Tanken på, hvor hun havde fejet ham af; dér havde Sigurd
							nok fundet sin lille Mesterske, som ikke således lod sig kue af ham
							- hvor var hun ikke en lille stolt og rank Pige. Og hvor
							syntes han, han allerede kendte hende godt, endda hun jo var ganske
							fremmed - det Ansigt, der var så kendt og kært og dog så uset
							fremmed - der smilte af Lykke og dog var så forunderlig
							alvorligt - der bag sine røde Læber - -
							det var jo Lull, det var jo hende! Han havde mødt hint Ansigt fra
							Drømmene! det var kommet, det var kommet! - å Snak -
							men alligevel - -Han gik videre ad Strandvejen, med lettere Trin end han længe havde gået,
							der var faldet som Solskin hen over hans mørke Tanker, der rislede som
							en lille, munter Kilde i hans Hjærte, lystigt og uskyldigt sladrende.
							Det var dog skønt at leve.- - - - -Tue sad i sin Krog ved Kakkelovnen inde i Regitzes Værelse, men han
							mærkede det ikke. Han troede, han endnu stedse sad på Bænken dér ude i
							Skoven mellem Lull og Sigurd. Han drejede sig uroligt på Stolen, som
							havde han fået Kviksølv i Blodet, hans Hår og Klæder duftede friskt af
							Vårluften,  han holdt Hånden
							op til sin Mund og drak dens Køling ind -- pludselig mødte han Regitzes Øjne; det gav et Sæt i ham, der
							var et eget Udtryk i dem, som fik hans Hjærte til at banke -
							havde han gjort noget galt? hvad var der?I det samme vendte Regitze sig om og udbrød:«Å, Mo'r, vil du ikke lukke lidt op, så jeg kan se ud.»Moder rejste sig, og Tue så overrasket på hende - hidtil havde
							der hersket en evig Skumring herinde, da Regitzes Øjne strax i
							Begyndelsen af Sygdommen var blevet så svage, at hun ikke kunde tåle
							Lyset - og nu - var det Håb - var det
							Fremgang -?Moder kom hen til hende: «Men Barn dog, det vil du jo slet ikke kunne
							tåle.»«Jo, Mo'r, måske
							 - å, vil du ikke prøve?» hun så bønfaldende op,
							«bare én Gang -»Moder sagde ikke mere, men gik hurtigt hen, trak Gardinerne til Side og
							slog Vinduet op.Lyset vældede ind i en Fos, fyldende hele det mørke Rum, trængende ind i
							alle Kroge og op under Loftet, og ind vældede en Duft af Muld og Græs og
							Åens Blomsterflor, og ind vældede et Jubelkor af Fuglerøster. Himlen
							strålede derude, gyldenrød over Skovenes milefjærne Toppe, blegnende blå
							højt oppe, hvor den nytændte Måne svævede, skør og klar som en Skål af
							Krystal. Aftensolen skinnede bred og varm hen over Slettens grønne
							Felter, og Åen blinkede og smilte.Tue stirrede betaget derud, han rejste sig som draget mod Lyset, med
							store, åbne Øjne.Da klagede det bag ved ham som en højtspændt Streng, der brast
							- han vendte sig og så Regitze synke tilbage i Puderne,
							højlydt hulkende, drejende sig om på Siden og svøbende sit Ansigt ind i
							det røde Hår, som kunde hun ikke hurtigt nok komme  bort fra Lyset - Moder ilede til og
							bøjede sig over hende:«Men mit Barn - mit Barn!»Vinden bevægede Gardinernes lyse Flor, som var de store
							Sommerfuglevinger, hvorpå det mørke Rum vilde flyve ud i den skønne
							Aften, som lokkede derude med alle de muntre Fuglerøster.- - - - -Tue lå ovre på sin Sofa, rullet ind i et Hjørne, med fastlukkede Øjne.
							Det sved og brændte i hans Bryst, hans Mundvige var salte af Tårer, men
							han kunde ikke græde mere, hans Hjærte var tomt for Tårer, som en
							udpresset Svamp. Vinduerne havde han hyllet til, så der herskede en
							blålig Skumring herinde.Altså - Regitze havde virkelig håbet endnu, håbet, at hun
							skulde komme sig - og han, som havde ment, at hun havde
							opgivet det helt fra den første Dag - hvor var det muligt,
							hvor havde han kunnet tro det? havde han ikke set hende ligge dér de
							lange Vårdage, med Ansigtet vendt mod det tilslørede Vindue, lyttende
							efter Sejrsangen, der bruste mod Husets Mure, og efter Venindernes Fjed,
							som ilte den i Møde?- og dog var det ikke et Øjeblik faldet ham ind, at hun
							- trods alt - havde Håb - o nej, o nej,
							det lignede ham ganske, det lignede hans «Kærlighed» - den var
							nok af en rar Art.Nu forstod han, hvorledes dette Håb havde spiret hos hende som Kim,
							hvordan det havde knoppedes med Våren - men hvem var det vel,
							der havde fået det til at springe i Blomst, en stakkels, afsindig Blomst- andre end han?Dér var han kommet ind i hendes Sygestue med al Forårets Uro og Glæde i
							sig - hun havde strax mærket det, og strax var hendes Længsel
							vågnet op- for sidste Gang - den sidste Længsel mod at være
							med i dette, og så - - - da hun så sig
							Ansigt til Ansigt med Våren, med det stærke, vågnende Liv, da  havde hun set, at hendes
							 Livsblomst var for evig visnet, at det Liv, hun havde
							bildt sig ind at føle i sit Bryst, var ikke i Forbund med det derude,
							men kun det sidste, fortvivlede Basketag med Døden -
							- -- o, hendes Skrig, hendes Klageskrig, da hun sank tilbage i
							Puderne - - og det var hans Skyld, hans- - han havde atter været Forræder, atter færdedes
							mellem Lysets Børn, mellem Regitzes Fjender - han havde atter
							listet sig til at drikke af det forbudne Krus, havde ladet sin sluknende
							Livslyst på ny blæse i Brand og ladet dens Skær spille Regitze
							triumferende i Øjnene - nej! nej! han måtte aldrig mer mødes
							med dem, aldrig mere se dem - han vilde ikke more sig med
							disse Solens Børn, når hans Søster, Solens fordums Præstinde, ej en Gang
							kunde tåle at se det sidste Skær af Aftenrøde over de fjærne Bankers
							Toppe - - - -- - - - der var en blød Hånd, der
							tog om hans, der var en øm og venlig Stemme i hans Øre- han vågnede og satte sig brat over Ende - nej, her
							var tomt og stille, men Skumringen var blevet en Tone dunklere, det var
							sent, han måtte have sovet- det var svært, så meget han sov i den sidste Tid. Han sænkede
							Hovedet ned i Hænderne - -- Lull, det var hende, der havde været der, det var hendes
							Hånd, som havde trykket hans, og hendes Stemme -Han tænkte på det, som var sket dér ude i Solskinnet på Bænken, og det,
							som var sket dér inde med Regitze. Bægge var de så unge, og hos bægge
							samme Iver og Længsel efter Verden og Viden - og dog
							-- nej, aldrig mere! - han rejste sig hæftigt og gik
							hen til Døren, han vilde over til Regitze - på Tærsklen blev
							han stående med Hovedet lænet mod Karmen - så skulde altså
							dette sidste Lysglimt slukkes? ja, det skulde
							 slukkes, og han måtte
							 kunne det, han havde jo før været med til at kvæle
							Flammer,  men hvor det
							kostede, dette sidste - mer end alt andet - for Gud!
							for Gud! han havde
							 dog fået hende kær - men hvorledes det?
							- - - - han havde jo dog kun set
							hende to Gange, hvor kunde han så holde af hende? Ak jo, det var det
							evige, gamle - det var Livet selv
							 , han elskede i hende, det lyse, sorgløse Liv, han havde
							søgt fra sin Barndom, det, han havde drømt at finde hos Sigurd og nu
							mente rettelig at have fundet hos hende - -
							-- men hvad kom Livet ham ved? han havde jo ingen Ret til det,
							han havde jo fraskrevet sig det, han havde io svoret det sit Had
							- ja, han hadede Livet, han vilde
							 hade det - men hade hende, det
							 kunde han ikke, nej, det kunde han ikke! men mødes med
							hende, det måtte han aldrig mere - o nej, aldrig mere
							- - - der måtte jo være en Brøde i det,
							han så jo altid Straffen følge i Hælene - som den første Gang,
							da han kom hjem fra Kølholt, og nu i Aften.Han gik over i Sovekammeret. Dér var nu atter stille og mørkt, Moder sad
							ved Vinduet. Da Tue kom ind, tyssede hun ad ham.«Nu sover Regitze,» hviskede hun. Tue skottede til hende; han kunde have
							skreget af Ve, da han så hendes Ansigt.Han fandt sin vante Plads i Krogen, hvor han sank sammen og stirrede hen
							på Regitze - hun åndede så svagt, så svagt - o
							Regitze, o Regitze, hvor er din høje, unge Barm, hvor dine line, runde
							Kinder, hvor dine røde, fyrige Læber, hvor dine slanke, skønne Arme!
							visnet, visnet og forsvundet - kun hendes Pande var tilbage,
							hendes høje, kloge Pande med Årernes fine, blålige Næt - og
							hendes lange, brændende røde Hår, Symbolet på Branden i hendes Hjærte
							-- ja, han syntes at se, hvor hun på denne ene Aften, i denne
							ene Time var sunket sammen og gledet Døden nærmere -
							-  - ja,
							de var bæggc to kommet Døden nærmere, også han - et Skridt
							dybere ned var han steget i Dødens Skakt, han havde troet sig på dens
							Bund, men den var stedse dybere - uudtømmelig, bundløs dyb.Hun åndede, stedse sagtere og sagtere - o, hvor meget afhang
							der ikke af dette svage Pust! Der var en Sætning i deres latinske
							Læsebog: «Så længe jeg ånder, har jeg Håb» - o, hvor havde han
							ikke klamret sig til disse Ord og gentaget dem atter og atter hen for
							sig; der lå så stor en Trøst i dem, når de lød i det gamle, alvorsfulde
							Sprog - «dum spiro, spero -»Han gav sig pludselig til at lytte efter Regitzes Åndedræt - om
							det nu holdt op - om det nu blev helt borte? så sagte det dog
							lød - som et faldende Blads sidste Hvisken mod Jorden
							- om nu det sidste Åndepust lød, om nu det sidste Blad faldt?Begitze rørte sig og slog Øjnene op; de mødte hans, de klare,
							gennemsigtige Øjne, han så den Nød, som et Øjeblik formørkede dem, men
							også kun et Øjeblik - så smilte hun og vendte sig om mod
							Moder.«Nå, jeg har nok sovet længe?»Moder kom hen til hende og strøg hende over Håret:«Ja, min lille Pige - hvordan har du det nu?»Begitze så op:«Jo, Mo'r, nu har jeg det godt.»Moder bøjede sig hurtigt over hende og kyssede hende.Godt - - -- - - - - -
							- - - - - -
							- - - - -Pludselig en Dag stod Præsten i Stuen; Tue havde ikke set ham siden
							Konfirmationsdagen, og det gav et Stød i ham, da han lukkede op for ham.
							Al hin Dags Skam og Gru, som han forgæves havde søgt at glemme, kom over
							ham på ny - det var, som måtte han synke i Jorden for den
							Mands Øjne.Men Præsten syntes slet ikke at agte på ham, hans  Blik flakkede sky omkring, og han drejede
							nervøst sin bredskyggede Hat i de magre Hænder. Tue så, hvor han var
							ældet siden sidst, hvor hule hans Tindinger var under det lange, grå
							Hår, og hvor gennemfuret hans Pande.Fader var ikke hjemme, men Moder kom strax ind; han gik hende ilsomt i
							Møde og klemte hendes Hånd i sin, mens han skottede til Sygeværelsets
							lukkede Dør.«Frue, jeg kommer - det er jo min Pligt - men, nej
							- jeg kan
							 ikke - jeg har jo døbt hende, set hende voxe
							op, konfirmeret hende - og nu skulde jeg - Frue, jeg kan
							 ikke - forberede hende til Døden.»Moder så på ham, Tue syntes i hendes Blik at læse noget af den samme Hån,
							hvormed hun en Gang havde betragtet ham
							 .«Det behøves heller ikke, Hr. Pastor. Regitze er rustet.»«Rustet?»«Ja - rustet,» Moder nikkede roligt, hun så ud i Alleen.Idet Præsten gik, kom Lægen. De to Mænd mødtes i Døren og hilste høfligt
							på hinanden. Men Lægens Øjne glimtede spotsk, og hans Mund fortrak sig
							til et Smil.«Hæ - bah - tapper Mand - og han skal dog
							kun begrave dem, men jeg skal se dem dø mellem mine Hænder, ihvad jeg så
							gør,» han mumlede dette halv højt, for sig selv, som det ofte var hans
							Vane, men Tue, som stod ved den åbne Dør, hørte det og så varmt på ham.
							Han havde for længe siden glemt sin Harme imod ham, han så jo, at han
							anspændte al sin rige Evne for at holde det Liv tilbage, som han dog
							selv havde dødsdømt. Han forstod, at han endnu en Gang var vågnet og for
							en Stund var blevet den, han havde været bestemt til at blive. Ud ad til
							var  han vel den samme, kold
							og blaseret, men så man blot det Blik, hvormed han nu betragtede
							Regitze, forstod man, at her kæmpede han på Liv og Død, stred for hende,
							som havde hun været hans Datter
							 . -- - - - Men stod hun mere til at
							redde?Siden hin Maj-Aften var der faldet sådan en underlig, ængstende Ro over
							hende, hun lå nu ikke længere med Ansigtet længselsfuldt vendt mod
							Ruden, men ubevægelig på Ryggen som hele den lange Vintertid. Hun syntes
							heller slet ikke mere at bryde sig om Sommerens Liv og dens Gaver. Hun
							havde haft en Skovmærkekrans, der duftede af frisk Muld og Skovkær, men
							den var hurtigt visnet i Sygestuens Luft; nu havde hun fået sig en
							Evighedskrans, den holdt. Stiv og gul hang den på Sengestolpen og luede
							som en Ring af Ild. Tue så på den den var ikke smuk, men den var det,
							som bedre er: den var trofast; den svigtede ikke, når Solen ikke længere
							kælede for den. Han følte en dyb Taknemmelighed mod denne Krans, den
							eneste stærke Farve her inde i Skyggernes Rige.Regitzes Øjne blev svagere og svagere; nu lå hun som oftest med dem fast
							tillukkede hele Dagen, når hun da ikke læste. Og det gjorde hun nu
							sjælden - og, ak, hvad
							 var det så hun læste, den fine, kræsne Regitze? Med
							Smærte så Tue hendes Røger skifte, alt som Døden ikke længere vilde
							nøjes med hendes Legeme, alt som hendes lyse Ånd nedbrødes.Fra Tankens høje, alvorsfulde Værker gled hun ned til Gøgle-Litteraturen,
							til Underholdningsbøgernes tåbelige Kaste, til hun endte med Rørnebøger
							- som Marryats. Ham læste hun nu altid, når hun overhovedet
							læste. Med Undren spurgte Tue sig selv, hvad det dog var, der drog hende
							her, hun, som én Gang færdedes i så høje Sfærer -? Var det
							Hvilen i den fuldstændige Frihed for Tanker og Sandhed -  eller var det det friske Pust
							fra Havet og søgående Skibe eller Krydderduften fra de tropiske Kyster?- - - Ak ja - Tropeegnene
							- Tue hørte en Dag Fader spørge Lægen, om Regitze kunde
							frelses, når hun kom til Syden, til det varme, blå Middelhav -Lægen trak Brynene i Vejret. «Frelses?» mumlede han mut, «hun kan ikke en
							Gang tåle at flyttes.»Fader sank sammen og listede bort, og Tue, der havde skimtet hin brogede
							Eventyrverden fra hans og Regitzes Mørkningsstunder dukke op som et
							Fatamorgana, knugede Hænderne i hinanden - o, nej! nej! nu, de
							hede Længselsdrømme kunde blive til Virkelighed - nu var det
							for sent. Sydens Blomst var visnet i Nordens Vinter.- - - - - -
							- - - - - -
							- - - - -Veninderne var ophørt med at komme, en efter en var de blevet borte
							- alt som Sommeren voxede med sine lyse Tillokkelser derude,
							og Sygdommen blev ved, blev trættende lang for de unge Sind, mens Døden
							kom så ængstende nær.Tue så dem forsvinde med bitter Spot, han var veltilfreds dermed, han
							tålte ikke mere at se deres Ungdom og Håb ved Siden af Regitzes Hendøen,
							og han så, hvad Moder led ved deres Komme. Men han så også, at Regitze
							forstod, hvorfor de blev borte, og at hendes Blik blev en Grad mere
							skygget, og da ønskede han næsten, de vilde komme igen. Men mødte han
							dem på Gaderne eller på Nørreskovens Stier, overgivent snakkende og
							leende - især når der var Kavallerer i Farvandet -
							mens Sol og Skygge dansede over deres friske Ansigter og ranke,
							sommerlyse Skikkelser, og Vinden legede sin indsmigrende Leg med deres
							Lokker, da samlede alt hans Had mod Livet sig i Had mod dem. Og med
							Glæde mærkede han, hvor de altid blev tavse og sky, når de så ham, hvor
							de vendte Blikket bort og pressede Munden sammen, som bragte han et Pust
							af Dødens  Kulde med sig, en
							Isstrøm midt i Sommerens livsfyldte Varme. Han stirrede hånligt på dem
							og hilste dem ikke. Men han søgte dem ofte op, gående ad de Veje, han
							vidste, de vilde komme, for at bringe dem en Mindelse om den, der fordum
							havde gået imellem dem, ung og længselsfuld som de, hende, de havde
							været Veninder med og forraadt i Døden, men i hvis smærtefulde Spor de
							dog selv en Gang skulde træde. Han følte sig som en Dødens Hævner, som
							et vandrende memento mori.- - - - -I denne Tid lærte Tue Menneskene at kende, han så ind i deres Hjærter og
							så, hvad de var værd.Vil nogen prøve sine Medbrødre og -søstre ret, da prøve han dem i Døden,
							og helst hvor det er en
							 ung, der skal dø. Da skal han få deres Deltagelse at se
							over for denne store Gåde, denne Retfærdighedens Ubegribelighed.Når Tue mødte Folk på Gaden, og de standsede ham for med bekymrede Miner
							at spørge til Regitze, måtte han tvinge sig til at svare, tvinge sig til
							ikke at lade sit Had og sin Foragt lue dem op i Ansigtet; ti han vidste
							jo, at næppe havde de vendt ham Ryggen, før de sukkede som Veninderne:
							«Gud ske Lov, det ikke er mig og mine!» han vidste jo, at de skyndte sig
							hjem for beklagende at fortælle om «den stakkels, lille Frøken Tavsen,
							der skulde dø så ung,» - mens Tanterne bedrøvet rystede på
							deres Kappehoveder og gøs i de visne Kroppe, som endnu holdt det
							ligegyldige Liv, og de unge strakte sig i velbehagelig Følelse af
							dobbelt Ungdom og Livskraft. Frygten, han stundom læste i deres Øjne,
							var ikke Frygten for, at Regitze skulde dø, men Frygten tor den Død, der
							en Gang skulde ramme dem selv, og som de her blev ubehagelig mindet om.Værst af alle var dog de «hellige» Trøstere med de skråtlagte Hoveder og
							de spilede Øjne, med de 
							andægtige Miner og de salvelsesfulde Ord, alle de tykke, gamle
							Kællinger. Han tålte ikke at høre deres Tale, han tålte ikke mere at
							høre om Gud, og dog måtte han lytte tavs til, mens de formanede ham til
							at sætte sin Lid til Gud og hans Algodhed, han skulde nok vende alt til
							det bedste. O, at han ikke slog dem i deres gullige, fede Fjæse! de
							Hunde, som aldrig havde råbt af deres Hjærters dybeste Nød og var blevet
							svaret med Tavshedens isnende Spot, de vovede at sige til ham, at han
							havde vist ikke bedt nok til Gud, ikke stolet tilstrækkelig fast, og de,
							som aldrig havde lært Døden i dens Rædsel at kende - ti kun
							sådanne talte til ham - de dristede sig til at sige, at man
							måtte ydmygt og taknemmeligt bøje sig under Herrens Vilje og tage af
							hans Hånd, hvad han vilde give; hvorpå de vandrede opbyggede hjem for
							yderligere at styrke sig ved deres fede Måltider og lune Senge, prisende
							ham, der fordeler alt så viseligt.Og der var alle de gamle Kællinger, særligt de ugifte, som med Vold og
							Magt vilde trænge ind til Regitze for at se hende, blot se hende, nyde
							Synet af den unge, som skulde dø, mens de stedse levede.Han så hele Menneskeheden træde en Hexedans om hendes Leje, en hylende,
							dyrisk Jubeldans: «Det er ikke mig
							 ! det er ikke mig
							 !» han så en Rad af luende Øjne rettet på hende i pervers
							og nederdrægtig Nysgerrighed: «Hvordan er hun til Mode? - når
							sker det? - hvor går hun hen?»Å, om han havde kunnet bære hende bort fra Menneskenes «Deltagelse,» for
							at hun kunde dø i Fred i den fri Luft, på en Klippespids, midt i den
							«udeltagende» Natur!Men nu trængte de sig ind alle Vegne, ind sivede deres hvislende Stemmer
							gennem Nøglehullet, bag Vinduets Gardiner spejdede deres Øjne, i Stuerne
							listede deres Trin, og med Posten sendte de deres Formanings  og Opbyggelsesbreve. Som smudsige
							Fluer sværmede de i Sommerens Hede. - - -
							-- - - - Til sidst kunde han ikke
							tåle, der kom andre til Søster end Charlotte og Magisteren, og de blev
							da også ved med at komme lige til det sidste. Hvor gjorde han ikke i sit
							Hjærte disse to sagtmodige Skabninger Bod, fordi han så ofte havde
							overset dem i Lykkens Dage. Nu lærte han Sagtmodighedens Værd at kende.Charlotte var jo jævnaldrende med Regitze - født på samme Dag,
							i samme År - og dog havde hun altid forekommet ham at være et
							Barn. Han havde altid holdt af hende for hendes Skønheds og Blidheds
							Skyld, men stedse set lidt ned på hende. I Modsætning til de andre
							Veninder havde hun syntes ham så lille og bly, en beskeden Forglemmigej
							mellem prangende Roser. Nu fik han se, at hun var den rette
							Forglemmigej. Når hun således sad ved Regitzes Seng og stirrede på hende
							med sine tårefyldte Øjne og sit lille, hjælpeløse Smil, så bedrøvet og
							forknyt, var hun ham som det sidste Skær af Dagens Sol, den sidste Glød,
							der holdt hans Hjærte varmt, før Menneskehadets dybe Nat kom over det.
							En Svane var hun, den sidste, den eneste, sejlende rundt og holdende
							Vandene åbne, før de frøs til i den evige Ts.Hun og Magisteren var ham Beviset for, at der dog gaves uegennyttig,
							deltagende Kærlighed mellem Menneskene, var den end så sjælden som
							Guldkorn i Dynger af Støv.Hver Dag ringede det ængsteligt på Klokken, og når Tue lukkede op, stod
							Magisteren dér på Trappen, bleg, med sit lyse, bøjede Hoved, famlende
							ved Paraplyens Elastik og hviskende med sagte Stemme: «Hvordan går det i
							Dag?» Ham svarede Tue gærne, som han vilde have svaret Fader eller
							Moder, ti han vidste, at han spurgte ikke for at glæde sig over sit eget
							Liv,  han havde jo gærne ofret
							det, om han havde kunnet redde hendes.Så sad han da derinde hver eneste Sygdommens Dag, gnidende sig sagte i
							Hænderne, blinkende med Øjnene og tiende med sin smærtelige, skønne
							Mund. Regitze lå i sin Seng og stirrede på ham med sine store Øjne;
							Moder stod ved Yinduet og så på sit Barn, rank og mørk, mens Tue i sin
							Krog mindedes hin røde Aften, da Regitzes Kammer stod i Lue, og tænkte
							på Don Juan og Haidïe ved Havets Bred. Visselig, der er Forskel i
							Verden.Der strejfede ham et Øjeblik en Tanke på Lull, han havde ganske rigtig
							ikke set hende siden hin Majdag, Sigurd talte heller aldrig om hende;
							det var tydeligt, at han holdt dem adskilte, han havde ikke yndet den
							Bevågenhed, hun havde vist hans Ven. Men det var jo netop, hvad han
							vilde have, hvad der burde ske - hans Kærlighed var jo vågnet
							med Regitzes, beåndet af den og tændt i Flamme af den Brand, der havde
							luet over hende og Magisteren hin Aften - så måtte den også
							følge den i dens videre Skæbne, slukne og falde i Aske med den.Men fra hans Hjærte steg der et Skrig efter Retfærdighed -
							Retfærdighed i Himlen, det gaves der jo ikke, det havde han tilfulde
							erfaret, men hvorfor tog så Menneskene ikke Retfærdigheden på sig?
							hvorfor stod de ikke Skulder mod Skulder mod den fælles Fjende, hvorfor
							døde de ikke alle sammen, når én skulde dø - hvorfor frasagde
							de sig ikke dette uretfærdige Liv, hvorfor vilde de være med i denne
							Skændsel? Når en af dem, de havde nydt godt sammen med, blev revet bort
							fra det fælles Taffel, hvorfor rejste de sig så ikke alle som én, skød
							Tallerknerne fra sig og erklærede, at nu spiste de ikke længere? Men nej
							- tværtimod, de flyttede tættere sammen, bjærgede dens
							Tallerken, der var blevet jaget bort, så havde de så meget mere. Den
							enes  Død - den
							andens Brød. Og bestandigt nye Slægter vrimlede frem, skød frem af de
							henfarnes Grave som Paddehatte af den rådnende Bul - de to
							Skrig, Dødsskriget og Fødselsskriget forstummede aldrig over Verden,
							hvert Øjeblik dør et Menneske, hvert Øjeblik fødes et Menneske, fødes
							til at dø, begynder at dø fra det Sekund, det begynder at leve, for hver
							Dag nærmere og nærmere til Døden, de ældste, de svageste nærmest, de
							yngste, de stærkeste fjærnest. Men derover sørger de sidste ikke, de
							triumferer, de praler af deres Styrke, de ser fulde af Foragt på de
							gamle, de syge, der luder mod Graven, de bedømmer, hvor længe de kan
							holde sig, gærne gav de dem et Puf, at de kunde erobre deres Plads.Frygtelig, frygtelig var Døden i sin Ubarmhjærtighed, men hundredfold
							frygteligere, hundredfold ubarmhjærtigere var det levende Liv.- - - - - -
							- - - - - -
							- - - - -Tiden gik.Udenfor svulmede Sommeren i al sin Fylde, den havde tømt sit
							Overflødighedshorn ud over Bakker og Dale, og overalt skød Livet op.
							Himlen var smæltende blå, Varmen dirrede over Engene, så de fjærne
							Banker dukkede i bølgende Dis, og Fuglesangene larmede fra Morgen til
							Aften. Hver Jordens Skabning rørte sig af Lyst i Lyset og Varmen.Men i det formørkede Hus mærkede de intet dertil. Om det var Sommer eller
							Vinter, det bekymrede dem ikke. Om det regnede, eller Solen skinnede, de
							vidste intet derom. Alt det derude kom dem ikke ved, de lukkede sig inde
							og samledes om hendes Leje; her var dem Verdens Axe og Navle, Verden
							selv existerede ikke for dem. De bandtes stedse stærkere sammen, de
							talte ikke om det til hverandre, men de vidste, at de bar hver sin Part
							af dette Dødens Kors, de vidste, at deres Sorg var lige stor og deres
							Kærlighed den samme, Angst og Medlidenhed  den samme. Sig selv tænkte de aldrig på, de
							glemte helt deres egen Tilværelse, deres egne Personer i Omsorg for
							dette stakkels, sluknende Lys, der en Gang havde luet så klart i deres
							Kres.Men en Dag sagde Moder til Tue: «I Aften flytter Jes og Ane Fa'rs Seng
							over på dit Værelse, jeg tør ikke mere lade ham ligge ene.»Tue så forskrækket op - hvad var nu det? Men Moders Ansigt var
							lige stivnet og lukket, hun rejste sig og gik, som om intet var hændt.
							Og med Et dukkede der Syner op for Tue, Billeder af hvad hans Fader var
							blevet til, uden at han havde set eller mærket det. Han så hans ludende
							Hoved, hans lange, uredte Hår og Skæg, hans bøjede, vaklende Skikkelse.
							Han så ham siddende ovre ved Skrivebordet i Kontoret, ubevægelig i
							Timevis, mens Støvet sank over hans Papirer. Han var aldrig mere på
							Landet, men lod Assistenterne besørge alle Turene, og når de så kom for
							at aflægge Beretning - hvor så han da ikke på dem, sløvt, som
							fattede han ikke deres Tale. Men én Gang, da de kom - i de
							lykkelige, lystige Tider - - - -Det var, som skærpedes Tues Blik, som så han ud imod videre og vildere
							Smærter end den, han hidtil ene havde haft Øje for.Den Nat lå han og lyttede efter, om Fader sov, men han gjorde det ikke,
							skønt han lå så ubevægelig, som var han død - troede måske
							han, at Tue skulde falde i Søvn? Således lå de og passede på hinanden
							hele den lange Nat. Fjærnt ovre fra Sygeværelset hørte de Regitzes
							Hoste, en Hoste fra Lunger, der ikke længere var, der lød som en Hammer,
							der huggede Hul på Hul i Nattens Stilhed, en Hammer, der hamrede Søm på
							Søm i en Kiste. Tue følte, at den Hoste vilde de aldrig kunne glemme, at
							den vilde de høre, hul og huggende, bag al Livets Larm, til evig Tid
							- deres Hjærter våndede sig, men ikke en Lyd  kom over deres Læber. Først da
							Vinduerne begyndte at blåne mod Dag, og Fuglene tog til at kvidre
							derude, sov Fader ind. Tue agtede på hans Andedræt, så hæst og rallende
							det dog lød - så gammelmandsagtigt - hans Fader en
							gammel Mand - - - ja, han vidste det jo,
							af År var han gammel, han huskede ham aldrig uden det hvide Hår og det
							hvide Skæg, men hvor rank havde hans Skikkelse ikke været, hvor let
							bevægeligt og fyrigt hans Sind, hvor lyst og muntert hans Lune! Jo, han
							havde været Lyset i deres Familie, som Moder havde været det
							alvorsfulde, strænge Mørke, og Regitze og han havde været tvedelt mellem
							Mørke og Lys - men - o, hvor lykkeligt havde de dog
							ikke levet - hvor havde de ikke elsket hverandre og holdt
							sammen - men nu - nu - o, hvad kan
							 der ikke ske med Menneskene - -
							- -- - - - - -
							- - - - - -
							- - - - -Stilheden sænkede sig dybere og dybere over Huset. Den hvilede ude i den
							solbeskinnede Have, hvor nu alt groede vildt, den døsede i
							Kastaniealleens svage Skygge, den hang som en Flagermus under de gibsede
							Lofter, mens Solen, hed og søvnig, sneg sig ind gennem de tomme, tavse
							Stuer. Sommerheden tog til, Planterne stod og visnede, og Pjusk sad syg
							og sammenkrøbet i sit Bur. Det var, som vidste den, at dens unge
							Herskerinde lå for Døden, og sygnede med hende. Den sang ikke mere og
							spiste ikke mere af sit Frø. Men Tue havde fået den Idé, at så længe han
							kunde holde den i Live, vilde heller ikke Regitze kunne dø. Og han søgte
							på alle mulige Måder at oplive den, han gik ud på Landevejen og plukkede
							«Kæmper» i de støvede Grøfter, han hentede store Rabarberblade nede fra
							Haven og bredte over dens Bur, han flettede friske, grønne Urter om dets
							Tremmer. Men det hjalp alt sammen ikke - sørgmodig sad den på
							sin Pind og plirrede med sine sorte  Perleøjne, gabede med det korte, butte Næb og
							hang med Hovedet. En Morgen fandt han den død på Burets Sandbund, som
							den havde skrabet op med sine Kløer, sammenrullet som en lille
							Guldkugle.Regitze fik den ind på Sengen; hun stirrede længe på den, strøg den over
							dens gyldne Pels med sine tynde, hvide Fingre og trykkede sine Læber mod
							den, som var den en Amulet, der skulde indvi hende til Døden.Tue bar den bort og begravede den nede i Haven. Så var det Håb omme.
							- - - -- - - - Tiden led og led. Timerne
							listede sig hen, slæbte sig hen. Skolen var forbi, og Sommerferien inde.
							Tue havde udmærket sig til Examen, men det var der ingen, der agtede på.
							Det havde givet et Stik i ham, men kun et Øjeblik, så havde han set,
							hvor lidt han havde Lov til at vente og fordre det, hvor egenkærligt han
							havde tænkt.Det gik nu dybt på Hældningen med Regitze, Strømmen længtes mod Havet. Nu
							følte hun selv, at det var bedst, hun døde; hun kunde ikke mere ligge i
							Sengen, hendes Knokler var hudløse af det årlange Leje, hun måtte bæres
							på Luftringe og Vandpuder. Hun lå som oftest hen i en stille Døs hele
							Dagen uden at tale eller røre sig og uden at kunne tage Næring til sig.Tue sad og så ud gennem de støvede Ruder - dér ovre på Bybæk
							Kysten, under den solbelyste Skovkam så han en højtliggende, ensom Gård
							- Solen brændte i dens Vinduer - o, at bo derovre,
							under det gule Stråtag, som den fattigste Gårdskarl, men lykkelig og fri
							for - fri for - han mærkede, han kom ind på farlige
							Stier og standsede med et Ryk. Han bøjede Hovedet ned på Bordet, og
							Stilheden sænkede sig over ham, vækkende Mindet hos ham om en anden,
							fjærn Stilhed - da Alf lå og skulde dø - -
							-  - O
							Gud! o Gud! hvor uendelig, dræbende langsom - søvndyssende,
							filtskoet listede Ensformigheden sig hen, mens Viseren på det gamle
							Bornholmerur lydløst drejede sig rundt - hvor fulgte de ikke
							alle, Fader, Moder og han, dens snigende Gang fra Ciffer til Ciffer
							Skiven rundt, hvor åndede de ikke lettet for hvert sendrægtigt Timeslag,
							og hvor lyttede de ikke åndeløst, om der ikke kom ét Slag endnu
							- bare ét eneste, nådigt Slag endnu - men nej, alt
							var atter tyst - så var der endnu længe til Natten og
							Forglemmelsen.Tue tog sit Ur frem og stirrede på det - dets Visere flyttede
							sig jo ikke, det måtte stå - han holdt det op til sit Øre
							- nej, det klirrede og gik - han gemte det i Lommen
							og sank atter sammen.De, som har ventet deres kæres Død - en Venten, som disse frem
							for alt ikke må mærke - véd, hvad Tiden er. Det, der skal
							komme, hænger over Hovedet som en Himmel af Bly, ruger og truer med at
							falde, men falder dog ikke - Tue syntes, han kunde se
							Damoklessværdet hænge dér oppe under Loftet, drejende sig langsomt,
							blinkende i sin støvede Spindelvævstråd -- O, om det faldt! o, om det var forbi - -
							nå, således, således, han ønskede altså Søster død, for at han selv
							kunde blive fri - ja, således var det - således var
							det - Han rejste sig og gik et Par Gange frem og tilbage på
							Tæppet, så sank han atter sammen ved Vinduet -- Den hede Sommerdag sneglede hen, Spyfluerne summede, og Solen
							glødede i Karmen, snart sov han, snart stirrede han sløvt ud for sig
							- - - - -- - - - - -
							- - - - - -
							- - - - -Tiden led og led - ringere og ringere blev det, men nu var Tue
							blevet så fuldstændig sløvet, at han ikke mærkede det mere; han gik
							rundt som i en evig  Døs,
							hørte ikke, hvad der blev sagt og talt, så ikke. hvad der skete omkring
							ham.Til han pludselig en Aften hørte Regitzes Stemme inde fra Sygeværelset:«Mo'r, må jeg få min Opium?»Det gav et Angstens Jag igennem ham; han vidste ikke hvorfor, nu var han
							dog så vant til denne langsomme Gift, der fortærede hendes sidste, svage
							Kræfter, men også nådigt - som Persefones rødlige Valmuekrone
							- vinkede hende det sidste, mørke Stykke af Hades' Vej
							- - men Regitzes Stemme lød så underlig i Aften
							- så skræmmende tynd - han blev stående og lyttede
							- lidt efter hørte han - med et lettet Suk:«Tak, Mo'r - nu tror jeg rigtig, jeg kan sove.»Han vendte sig og gik.- - - - -Samme Nat drømte han så tunge Drømme, til han vågnede ved en uvant Lyd.
							Han rejste sig fortumlet og søvndrukken, gnidende sig i Øjnene
							- pludselig sad han stiv - henne på Faders Sengekant
							sad Moder i sin hvide Natdragt, knuget ind i Favnen på Fader, der bøjede
							sit Hoved ind mod hendes Skulder under en gennemtrængende Hulken.«Fa'r! Mo'r!» skreg Tue og stod op i Sengen, «hvad er der? hvad er der?»Moder vendte sit Ansigt om imod ham; det var ubevægeligt og hvidt som en
							Dødnings under det kulsorte Hår.«Nu døde Regitze,» sagde hun langsomt og klangløst.Tue stod et Øjeblik, så faldt han ned i sin Seng, vred sig rundt i
							Tæpperne og brast i en Gråd, der rystede og bugtede ham som en Krampe.
							Han væltede sig hid og did, som lå han mellem Tjørne, men selv i dette
							Øjeblik, selv gennem den vildeste Fortvivlelses Tornekrat sneg sig som
							en lumsk og giftig  Slange
							Glæden over, at det var Moder og ikke ham, der havde set Regitze dø, at
							han ikke havde stået Øje til Øje med det forfærdelige, der var sket i
							Huset i denne Nattens Time, men havde sovet fra det Hele - til
							Angeren og Sorgen faldt over ham, og han brød ud i en Gråd, som aldrig
							syntes at kunne ebbe.Det var i de lyse Nætters Tid - blændende blide, sølverne milde
							blånede de bag de duggede Ruder; høj og dronning-lig ene svævede Venus'
							Stjærne over den blikstille Fjord -Så var det forbi.VIII.Regitze var begravet, de sad tilbage i det mørke Hus, og de levede
							stedse; ja, hvor måtte han ikke undre sig: de var endnu til, de åndede
							endnu, de sov endnu, ja - de havde endog Trang til Mad og
							Drikke. Hvor var det muligt, hvor kunde Menneskene dog overleve noget
							sådant? Så var det altså kun Snak og Løgn om Hjærter, der brister af
							Sorg, om Blodets og Kærlighedens uopløselige Bånd. Det var da altså kun Ord
							 , hule, forgyldte Ord, som alle de andre, han en Gang
							havde tilbedt og beundret. Så fandtes der altså ej en Gang inden for
							samme Slægt en sådan Sorg, at den drog de efterlevende med ned i Graven,
							så nødvendigt som alle Kædens Led må følge Loddet. Så var da de, Fader,
							Moder og han, ikke det mindste bedre end alle de andre ligegyldige
							Mennesker - - - hvorledes skulde han
							forstå det, de levede endnu!Skønt - levede
							 de nu ogsa? var det virkelig dem
							 , der levede?Når de sad dér ene om Aftenen, ved Bordet med den brændende Lampe, i den
							dybe, uforstyrrede Stilhed, rugende hver over de samme Tanker, i samme
								 sorte Sørgeklæder, mens
							det høje Pillespejl gengav deres ubevægelige Skikkelser og det mørke Rum
							- var det da dem? var det ikke snarere nogle fremmede, ukendte
							fjærnt fra? Eller var det ikke Gengangere fra en længst forsvunden Tid,
							der besøgte de gamle Steder og satte sig på de gamle Stole?Og han lyttede til Tavsheden i de store, øde Stuer, til Regnen, der
							prikkede på Ruderne ud mod Haven, til Timeslagenes dumpe Ekko i de
							tomme, låsede Rum, der fordum genlød af unge Pigers Latter, af deres
							ilende Fjed og Kjolers Brus.Han skottede til Moders hvide, strenge Ansigt med Øjelågene sænkede mod
							Sytøjets Lin, til Faders tunge Hoved med den stride Krans af Hår og det
							lange, hængende Skæg, og til deres truende Skygger på Væggen, der stod
							og ludede over dem som lumske, lurende Kæmper. Han så på sine egne
							Hænder - så hvide, så tynde stak de frem af de sorte Ærmers
							Gab, som Dødningehænder, der rækkes op af en Kiste - han fik
							Hallucinationer af Stilheden og Mørket, til hans Hjærte faldt buldrende
							ind, og han mærkede, at han dog levede - men hvor var det
							muligt? nylig var han jo død!Fuld af nysgerrig Undren, som over for et fremmed Liv, lyttede han til
							Rlodets Løb i sit Legeme, til Pulsenes sagte, travle Ranken, til han
							atter sank hen i sine Fantasier - -- var det nu også rigtigt, at Regitze var død, var det ikke
							noget, de havde drømt? lå hun ikke endnu dér inde i sin hvide Seng? sad
							de ikke endnu og ventede den store Gæst? de havde jo ventet så længe,
							hvor kunde det så på én Gang holde op? Han skottede hen til
							Sovekammerdøren og flyttede sig uroligt på Stolen - kaldte det
							ikke derinde - lå Regitze ikke og savnede noget, hun ikke fik,
							fordi ingen hørte på hende - var hun ikke i Nød, uden nogen
							hjalp hende? Han fik ikke Ro på sig, før han havde listet  sig derind og ladet sin Hånd glide
							hen over det tomme Leje.Eller han gav sig til at gruble over Forskellen mellem sin og Forældrenes
							Sorg. Han følte jo, at for hver ny Vunde, der sloges, brast de gamle op
							at bløde, hver ny Sorg manede den gamle lyslevende frem - det
							var jo ikke blot Regitze, der nylig var død, Alf og Anton døde med hende
							i samme Nat og i selvsamme Time. Det, han længst havde troet overstandet
							og glemt, brød op på ny med Smærter så hæftige som nogensinde. Al hans
							Barndoms Ve og Angst - hans Sorg over Alf, hans Gråd over
							Anton - den vendte tilbage så levende som da. Hjærtets Sår var
							ulægelige. Men Fader og Moder, som havde levet så meget længere og lidt
							så meget mere, de måtte jo have dobbelt så mange Vunder, der kunde
							bløde, dobbelt så mange Minder, der kunde rejse sig imod dem fra
							Glemslens Grave. Der havde været en Broder før Alf, ham havde Tue aldrig
							kendt, men de havde mistet ham - og de havde en Gang haft
							Forældre og Søskende og Venner, og de var døde fra dem - o, at
							Menneskene mere end én Gang kunde udholde det - at de, når de
							havde mistet dem, til hvem de havde knyttet deres Hjærter, kunde give
							sig til at elske på ny, kunde begynde på at samle sig nye Sorger, når de
							vel var slupne fra dem, Skæbnen havde ført over dem!Hvor var det muligt, at Menneskene, når de én Gang havde set Dødens Værk,
							kunde forene sig for at sætte nye Skabninger ind i dette dødsdømte Liv?
							de måtte jo føle sig som Forbrydere, når disse Børn døde, de var jo
							Skyld i, at de var bleven fødte til Døden - -
							-Men Døden, den kunde triumfere over Menneskenes Dårskab. Dér slog den
							hvert Øjeblik ned over dem og ranede det dyrebareste fra dem, men
							bestandigt slæbte de sig nye Skatte sammen, bestandigt indbildende  sig, at de samlede til sig
							selv, til egen Trøst og Fremtids Glæde, tændte et Arnebål for sig og
							sine- men Døden lo, den vidste det bedre - det var alt
							sammen Bytte for den - Rov for den - -
							Nej, ene
							 måtte Mennesket være, ene måtte det leve- - Kærlighed - det var jo Menneskeslægtens
							Forbandelse, Sirenen, der med søde Sange lokkede i Afgrundens Gab
							- Kærlighedens Lykke - ak, den Lykke var jo som de
							Guldpenge, Troldene gav - når Sol randt op, sved de Hånden som
							gloende Kul- - Nej, nej, man måtte holde sig for sig selv, være
							sig selv nok og elske kun sig selv alene - og alt det evige,
							som ikke kunde forgå - Himlen, Havet, Bjærgene - ja,
							og Tankernes uforgængelige Verden- - -Tue fantaserede og fantaserede i det mørke, svagt belyste Rum, til Moder
							rejste sig, samlede Sytøjet og sagde, at det var på Tide, de gik til
							Sengs. Hun måtte tage Fader under Armen og lede ham ind, ellers gik han
							ikke. - - -- - - Tue lå længe om Natten, kastende sig
							hid og did i forvildede Tanker - af og til, når han var lige
							ved at sove ind, foer han op, fordi han troede at høre Regitze hoste
							derovre - den hule, huggende Hoste, der bestandig lød i hans
							Øren, Dag og Nat. Og sov han endelig ind, drømte han vilde, fortvivlede
							Drømme, om Regitze, der skreg i sin Grav, fordi Jorden trykkede hende,
							fordi de havde begravet hende levende.Han vågnede dryppende af Sved og med klaprende Tænder, med Hjærtet
							sønderslidt af hjælpeløs Medlidenhed. Han huskede sin Rarndoms Skræk
							for, at de døde ikke skulde være rigtigt
							 døde, for at de lå og skælvede dér nede i den klamme,
							iskolde Jord- - Jamen, troede han det da endnu - o ja,
							det var jo ikke blot Overtro eller Angst, det var jo, fordi han fandt
							del så utroligt, ubegribeligt, at den, som  havde været levende i Går, så fuld af Varme, så
							let bevægelig, så skælvende for Livets Pust af Sorg og Glæde -
							nu skulde være død - en Lerklump. - Og af hvad andet
							oprandt vel Udødelighedstroen? Alt sammen kom det af, at Mennesket ikke
							kunde, ikke vilde fatte det absolute
							 Intet, Dødens absolute Nul.Og han gav sig til at grunde over dette Nul - til hele Mørket
							omkring ham fyldtes med store, stumme, lysende Nuller - til
							han syntes, han styrtede ned gennem alle disse Nuller, bestandigt dybere
							ned - han klamrede sig fast til Sengen og måtte kvæle et Skrig
							i Puderne - - -- - - Til Tider ængstedes Tue næsten for
							sin Forstand - skønt, hvad var der egentlig at ængstes for?
							havde man sin Forstand, var det jo uudholdeligt at leve Livet, måske gik
							det, når man havde mistet den - ja, gid det vilde komme, det
							store Mørke, og omhylle denne
							 Klarhed!Han ludede sig atter ned i Stilheden, og den lukkede sig om ham som en
							Mur, som hin Sagnets Jærnmur, der Dag for Dag kom nærmere ind om den
							dødsdømte Fange, til den til sidst kvalte ham mellem sine Vægge.- - - - -De behøvede ikke at frygte for, at nogen skulde forstyrre dem i deres
							Sorg - hele den muntre Vennekres, der før så gærne flokkedes i
							det gæstfri, skønne Hjem, havde nu søgt bort til andre Steder, hvor
							Glædens Ild endnu luede, og Livets Roser duftede om de velbesatte Borde.
							- «De vilde ikke trænge sig ind på dem i denne Tid,» hed det
							- Tue smilte spotsk: jo vist, han forstod det - de
							skulde vel tage sig i Vare for at vove sig ind i Sorgen, de vidste nok,
							at dér vendte alle Spor ind, men intet ud - som i Løvens Hule
							i Fablen. I disse Stuer havde Døden sat sin Fod, og dens kolde Skygge
							svævede endnu i  alle Kroge
							- og hvad var Venskab og Trofasthed over for Døden? stod man
							for dens Medusaansigt, forrådte man jo selv en Messias. -
							- -- - - Magisteren - ja, han var
							rejst.Tue så ham endnu sidde dér henne ved Bordet, hvor han sad første Gang,
							han og Regitze sås - han bøjede sig forover, nervøst drejende
							sin Hat mellem Hænderne, det lange Hår faldt ham ned over de magre
							Kinder. Han skulde rejse, stammede han, til Syden - han havde
							søgt et Stipendium og fået det- der var nogle Udgravninger i Mykene, han skulde undersøge
							- han - - - han rystede fra
							Hoved til Fod, hans Stemme brødes hvert Øjeblik.«Ja, rejs - rejs -» sagde Moder, hun sad i sin røde
							Lænestol og så langt hen for sig - «rejs så hurtigt De kan,»
							hun vendte sig om imod ham og så på ham.Da brast det for ham, han sank med Ansigtet ned på Bordet, hulkende, så
							hans Skuldre rystede. Hatten havde han tabt ned på Tæppet.«Og jeg havde tænkt - tænkt - at vi to -
							skulde have fulgtes derned - og set det alt sammen dernede- Havet og Kunsten - hun elskede den som jeg
							- Antiken - og forstod den - det havde jeg
							håbet og nu - -»Regitze - til Grækenland - til Hellas -
							Mykene, Kong Agamemnons og Schliemanns Stad - Tue knugede
							Hænderne sammen - det var, som gik en Dør op til den grønne
							Jord, til den Tidernes evige Verden, som Regitze havde villet eje
							- og nu, nu måtte hun nøjes med sine syv Fod Muld -
							- - Magisteren løftede Hovedet, forfærdet over den
							Hemmelighed han nu havde røbet, og som ej en Gang hun, hvem den gjaldt,
							havde hørt.«Undskyld, Frue,» hviskede han, «at jeg taler så frit om Deres Frøken
							Datter - men jeg troede - ja, og håber da endnu, at
							hun nok - vilde - vilde  - have været med -» han så
							bort, Stemmen slog atter Klik.Moder svarede ikke, hun så ned på sine sammenknugede Hænder i Skødet.
							Magisteren kom op fra sin Stol:«Ja, Frue - så Farvel.»Der gled et eget Smil over Moders Ansigt, hun rejste sig og fulgte ham
							til Døren.«Farvel, Hr. Magister - rejs og glem.»«Glemme -» han stirrede på hende, «kan De glemme hende, Frue?»«Nej,» svarede Moder koldt, «nej, men hun var også mit Barn, hun var kun
							Deres Elskede - det gør en Forskel. Desuden - De er
							ung, De glemmer hende nok - og det bør
							 De jo også -»«Frue -»«Hr. Magister, hvorfor rejser De ellers?»Det gav et Sæt i Magisteren, han stirrede på Moder med runde Øjne og
							åbnede Munden, som vilde han svare, benægte - men blev
							pludselig blussende rød i de blege Kinder - Moder skød ham
							læmpeligt ud.Da hun og Tue var blevet ene, gik hun et Par Gange frem og tilbage over
							Gulvet med korslagte Arme, tavs og sagte som sædvanlig, men med den dybe
							Fure mellem de mørke Bryn. Tue skottede til hende, lidt ængsteligt
							- næsten som var han Magisterens Medskyldige - ti at
							Moder havde Ret, hvad Magisteren angik, det så han vel. Dér rejste han
							nu bort fra det Hele, den samme Vej han havde villet drage med sin
							Elskede, men nu ene og på Flugt - og dog, Tue kunde ikke
							foragte ham og støde ham ud i de andre Menneskers Mørke - han
							havde jo dog været så trofast, så længe Regitze led. Men han selv
							- hvorfor behøvede han at ængstes for Moder, han vilde jo ikke
							flygte, han begærede jo kun at blive her i Sorgen - og dog,
							han følte det så svidende vist, at den, der ene i Sandhed
							 sørgede her  i
							Huset, det var Moder - at hun, trods Fader og ham, var alene
							 i sin Sorg, fordi ingen af dem havde Styrke til en Sorg
							som hendes. De kunde dog lade deres Tanker sove og hvile, men hendes
							stirrede evigt vågne på det evigt samme Punkt. Hun ene havde jo også set
							Regitze dø - - - og alligevel -
							ingen skulde se på Moder, hvad der var overgået hende, lige rank og
							spænstig var hendes sortklædte Skikkelse, lige fast og stærkt hendes
							Øjnes Blik, lige sort og svært det højt opsatte Hår - kun var
							hendes blege Træk blevet end koldere, hendes stivnede Udtryk end mer
							stivnet - Lots Hustru - hun, som ikke kunde glemme
							dem, der blev tilbage - og ved Synet af dem blev til en Støtte
							af Salt - - -- - - Den lille Charlotte mødte Tue næsten
							hver Dag ude ved Regitzes Grav. Moder gik aldrig derud; men han kunde
							ikke lade nogen Dag hengå, uden han havde set den. Og Charlotte stod
							der, lænet mod sin lille Rive, som hun stedse bar med sig for at pynte
							på Venindens Grav, skønt den endnu ingen Pynt havde behov. Når Tue kom,
							så hun op med sine sky, blå Øjne og hilste med sit bly Nik. De talte
							ikke mange Ord sammen, stod kun og stirrede på den runde Gravhøj, over
							hvis grå, hårdt klappede Jord den tålmodige Vedbend atter begyndte at
							spinde sine lange, bladrige Ranker. Tue tænkte på, hvor de levendes
							Glemsel var som den - hvor tit den end lugedes op, inden lang
							Tid havde den på ny dækket de dødes Høj. Skulde det mon også gå således
							med ham og Charlotte? - -Også hjem til Moder kom hun, sad ved Vinduet og tav med sine nedslagne
							Øjne og sin bævende Mund, kun frygtsomt svarende når hun blev spurgt.
							Det var, som hun var blevet end mere sart og stille, siden Regitze var
							død. Tue syntes, Moder ofte betragtede hende med sådant et eget Blik, og
							en Dag rejste hun sig pludselig og gik hen til hende:  «Charlotte, se en Gang på mig.»Charlotte så forundret op, Moder stirrede længe og forskende på hende, så
							strøg hun hendes brune Lokker til Side og sagde sagte:«De skulde gå til Lægen, Charlotte, jeg er bange for, De er syg.»«Nej dog -» vidbrød Charlotte sagte og så hen for sig med et
							besynderligt Blik.Men næste Dag ventede Tue hende forgæves ved Regitzes Grav; der lå en
							stor, snehvid Asterskrans på Højen, den måtte vel være fra hende
							- men hvorfor kom hun ikke selv?O nej, hun var undskyldt nu, hun lå selv til Sengs, hun havde fået
							Lungebetændelse - som Regitze. Da Moder hørte det, sænkede hun
							et Øjeblik Sytøjet.«Jeg tænkte det jo nok,» sagde hun lavt.Tue dukkede sig; han forstod, at Charlotte vilde dø; hun vilde ikke komme
							sig, som han havde håbet; det var der ikke Tale om.Men det var altså derfor
							 , hun havde været så kærlig og blid, så øm og så trofast,
							det var altså derfor
							 , hun kunde tænke på andre og glemme sig selv; det var
							fordi, hun snart skulde følge sin Veninde i Døden, det var fordi, Livet
							var omme for hende, og dets Kraft ikke i hende - -
							-Han tænkte på en anden af Søsters Veninder, Vibeke Søtoft - han
							huskede hende fra Begravelsen - da de gik ud af
							Kirkegårdslågen, havde han set hende: hun stod inde under de svære
							Kastanier og ordnede rødmende og smilende sit store, blonde Hår foran et
							Lommespejl, hun holdt i sin brune Hanskehånd - Solskinnet
							spillede gennem de grønne Skygger - Spejlet gnistrede
							- - siden, fra Kalesjevinduet, så han hende atter,
							hun gik med bøjet Hoved og lyttede til en ung, slank, krølhåret
							Kavallers flydende Tale, Fjorden blinkede solblå bag dem,
							Lindeblomsterne dryppede ned over dem som en Regn af  Honning - Don Juan og
							Haidïe - for Vibeke var der ingen Fare, hun
							 skulde sikkerlig ikke dø - -
							-- - - Præsten så de intet til, også han lå
							syg; Menigheden mumlede om, at nu var det nok snart forbi med ham
							- så kunde man da få sig en anden Præst. Og man bad Gud være
							hans vantro Sjæl nådig.Lægen kom kun en enkelt Gang; han var blevet endnu mørkere og koldere end
							før, han havde samlet al sin Evne og Vilje og havde set, hvor hans Kunst
							var magtesløs mod Døden - nu kogte han sin hånske Galde
							bitrere i sit Hjærte. Det var hans
							 Måde at sørge på, og Tue forstod den.Hvem de derimod hyppigt fik at se i denne Tid, var Mester Linné. Han var
							vel af og til kommet, men nu kom han oftere end før og ikke altid alene
							 for at «låne» Penge. Han var stedse den samme, lige
							fanatisk, lige lurvet, lige højttalende, men i denne stille Stue, over
							for Moders Ansigt dæmpede han sin Ild og sin Stemme. Han tog Tue ind til
							sig og strøg ham blidt over Håret, ligesom da han var Barn og gik i
							Skole ude i Villa Sindsro. Tue havde forlængst lært at tilgive ham
							- han huskede hans Ord til Eline Petersen: «Smuds du kun Livet
							til for mig, så meget du vil, du skal ikke også berøve de uskyldige
							Drenge dets Glans» - han havde dog søgt at værne dem, det han
							kunde. At de falskeligt lurede, kunde han ikke gøre for. Og desuden
							- det lå nu Tue så fjærnt og var ham så ligegyldigt. Det var
							jo den Gang, han endnu elskede Livet og troede på det - nu
							kunde det alt sammen være det samme. Nu var han kun Mester Linné
							taknemmelig for hans Deltagelse, som han følte var ærlig og sand.- - - - -Men jo mere de således blev ene, des mere, syntes Tue, de måtte være for
							hverandre - så længe Regitze lå syg, var der jo ingen af dem,
							der havde  tænkt på sig selv,
							da var de ene gået op i Ømheden for hende, men nu dette var forbi, følte
							han de personlige Krav vende tilbage; ja, trængte de ikke netop nu meget
							mere til at mødes i indbyrdes Kærlighed?Men nej - det Angstens og Forventningens Bånd, der havde
							knyttet dem så fast til hverandre, mens de ventede Regitzes Død, var
							bristet, de var ligesom gledet fra hverandre, hver ind i sin egen Verden
							- det vil sige: det var Moder, der var gledet fra dem. Fader
							mærkede ingenting - ak, hvad mærkede han vel mer? men Tue så
							det med undrende Smærte: Moder var blevet ligesom en hel anden, så
							underlig fremmed, i al Fald mod ham. Kølig og tilbageholdende havde hun
							altid været, men nu var hun ligefrem kold og ligegyldig. Al hans Ømhed
							prellede af som mod et Panser af Is, og sendte han hende bebrejdende
							Blikke, var der noget i hendes Øjne, der ligesom sagde: Det nytter ikke,
							du forlanger mere - du har ingen Ret dertil.I Begyndelsen følte han sig såret og trak sig krænket tilbage, men snart
							begyndte han at gruble over, hvad dette vel kunde betyde, hvorfor Moder
							var blevet således? stod det mon i Forbindelse med Regitzes Død?Han kom til at tænke på nogle Ord, han en Gang havde læst i en af
							Regitzes Bøger, hos Lessing: «Das unglückliche Kind ist immer das
							einzige -» var det dette? var det således? var Regitze blevet
							Moder det eneste Barn
							 - das unglückliche Kind - var det
							derfor, hun viste ham denne Kulde? - han kunde sagtens, han
							havde ikke hendes Kærlighed behov, han skulde jo leve - o ja,
							sådan var det - den, der havde stået ved et Dødsleje, glemte
							Alverden for den, der var død. Og nu så han, at længe før Regitze var
							død, havde Moder været ligesådan imod ham, blot mærkede han det ikke den
							Gang under det store Pres - ja, og langt længere tilbage, i
							hans Barndom, da Alf var død - kunde han ikke herfra  forklare den Kulde, som ofte
							havde været over hendes Væsen? - -- - Så var det altså således, at hver Moder ved hvert
							sit Barns Dødsleje råbte til Herren: «Nej! ikke denne, ikke denne!
							- tag den anden!» - das einzige Kind - han
							fik Tårer i Øjnene, men han forstod det, og han bøjede sig ydmygt under
							det.Men just da mærkede han, hvorledes det blev anderledes - Moder
							nærmede sig igen til ham; hun søgte at holde ham så meget hos sig som
							mulig og talte med ham om alt hans, som da han var Barn. Hun viste ham
							en egen Omhu og Fortrolighed, som han ikke ret forstod. Når han om
							Aftenen sad med sine Lektiebøger og læste, følte han hendes Blik på sig,
							og så han op, mødte han et eget forskende, dvælende Udtryk i hendes
							Øjne, der på én Gang gjorde ham varm om Hjærtet og fik hans Pulse til at
							banke i en ubestemt Ængstelse. Hvad var det dog, hvorfor så Moder
							således på ham? så uendelig bekymret og iagttagende - som
							vilde hun udforske ham og hans Fremtid - ja, netop hans Fremtid
							 . Og hvorfor mindede hun ham så ofte om, at han skulde
							være god imod Fader, nu han trængte så hårdt dertil?Så var det en Dag, da han sad ved Bordet og læste Latin, at hun med Et
							spurgte:«Forstår du det, du læser?»Tue så op: «Ja - a.»«Falder det dig svært?»«Nej.»Moder så på ham: «Vil du love mig at blive Student?»Tue stirrede på hende med opspilede Øjne - love - at
							han vilde -«Vil du, Tue?»«Ja, Mo'r, ja - men hvorfor -?»«Tak, min Dreng - nå, nu skal jeg nok ud til  Ane og sige hende Besked,» hun rejste
							sig hurtigt og gik ud i KøkkenetTue sad tilbage som bedøvet - du min Gud, hvad var dog dette?
							hvorfor spurgte Moder ham, om han vilde love - hvad mente hun
							dog med det? som hun ikke selv fik at se - og hvorfor var hun
							således i den sidste Tid - og hvad betød dette Skær over
							hendes Ansigt, denne Higen i hendes Øjne - de ligesom ikke
							mere så alt det hernede - hvad
							 så hun? hvad
							 higede hun efter? og denne næsten lykkelige Ro
							- denne Forvisning - denne -- han rejste sig hæftigt - han vilde - han
							måtte - -- men så hørte han Moders Stemme ude i Køkkenet, den lød ganske
							som sædvanlig. Hun gav Ane Ordre til Middagsmaden - og så rank
							hun var gået derud -- å Snak, Snak, hvad var dog det, han fantaserede sammen? så
							han nu Spøgelser ved højlys Dag; han var blevet altfor ophidset af Angst
							i denne sidste, sørgelige Tid, han måtte vist tage sig lidt i Vare
							-- at hitte på sådan noget - som om Moder kunde- o, det var jo umuligt!Han drog et dybt Suk, som efter en overstanden Fare, tørrede sin hede
							Pande og fordybede sig atter i Cæsar. Da Moder lidt efter kom ind,
							nikkede han blot let til hende og læste roligt videre.Han vidste endnu ikke, at intet er umuligt i denne Verden, uden
							Menneskehjærtets Håb.- - - - - -
							- - - - - -
							- - - - -Tue havde atter mødt Lull Wedén. Nu gik hun jo henne på Skolen, og var
							hun end sammen med Sigurd i en lavere Klasse, sås de dog daglig på
							Legepladsen. Strax den første Dag var hun kommet hen til ham og havde
							rakt ham sin Hånd, idet hun så på ham med sit åbne Blik, denne Gang tavs
							og alvorlig. Tue så sky ned til Siden, men klemte hendes  Hånd fast i sin, han var hende
							taknemmelig for den Dag på Kirkegården; midt i Pineriet derude havde han
							pludselig fået Øje på hende - ved Siden af Sigurd -
							hun havde set på ham, langt og ømt. Den Gang havde han kun agtet lidet
							på det - havde blot et Øjeblik tænkt på, at det måtte have
							kostet hende megen Besvær at få Sigurd med, han gik ikke gærne til
							Begravelser - men ellers var de ham så underlig fjærne, han
							syntes, han havde set dem for mange År siden, i et andet Liv og på en
							anden Klode - hvad var der ikke sket med ham siden!
							- Når han nu tænkte på det, følte han hendes Blik som kølige
							Blomster, der ømt og stilfærdigt strøg hans Pande; i hendes Øjne læste
							han, at hun mente
							 sin Sorg, men hun havde jo også selv så hårdt fået Døden
							at prøve. Hun sagde heller ikke: kondolerer - Tue mærkede det
							med Glæde; hun var dog fra et andet Hjem end de andre, som troede, det
							var fint.Tue følte det, at hun var hans Ven, den Ven, han havde søgt så længe,
							hans anden Sjæl, som han kunde stole på og se op til, som kunde tage ham
							med varsomme Hænder og føre ham - hvor mærkeligt, at det
							skulde blive en Pige! Skønt, var det nu også så mærkeligt? Var det ikke
							netop det kvindelig milde og blide, han havde elsket hos Alf og Anton,
							og det kvindelig skønne, han havde beundret hos Sigurd?Han følte, hvor meget hun betød for ham, hvor ofte hun var i hans Tanker,
							og hvor hans Hjærte bevægedes, når han så hende ind i Øjnene; men han
							frygtede det ikke, han turde holde af hende, ti han havde prøvet sig
							nøje og vidste, at der var ikke Dråbe af Erotik i hans Følelse for hende
							- Herregud - han vidste jo slet ikke, hvad Elskov
							var; hvorfor havde han dog plaget sig så meget med det Pjank? det var
							kun Sigurds Snak, som havde voldt det. Nej, det var kun Venskab, der
							bandt ham til hende, og  så
							hin anden Følelse, der helt fra først havde draget ham imod hende,
							lokkende som en klagende og dog så forjættelsesrig Violintone
							- Medlidenheden, Samfølelsen: hun var jo det eneste Barn, han
							havde mødt, der ligesom han havde lært Døden at kende.Så var der også al hendes ydre Ynde at glæde sig over - hvor
							skønt fandt han ikke hendes blonde Hår, der kruste sig om den slanke,
							altid blottede Hals, hendes åbne Pande og stolte, lidt overlegne Profil
							med den selvsikre Mund og den viljestærke Hage, hele hendes lidt
							drengeagtig raske og dog så yndefulde Færd - Hvor elskede han
							ikke hendes tonefulde Stemme med den stærke, tyske Accent, hendes
							pludselige Smil, ja, selv hendes sagte, glade Latter - ti hvor
							ofte lo hun ikke, og hvilken Henrykkelse strålede da ikke fra hendes
							Ansigt? Tue glippede næsten med Øjnene, han følte sig til Mode, som da
							han var Barn og fra det skumle Loft kom ind på Søster Regitzes sollyse
							Værelse med alle de unge Piger - ak ja, Regitze, Regitze
							- men næppe havde han tænkt den Tanke, før han havde Lulls
							Hånd i sin og hendes indtrængende Blik i sine Øjne; men der var ej alene
							Medfølelse og Forståelse i hendes Blik, der var også en vis Undren, som
							så hun her ind i en Gåde, hun ikke kunde fatte - som begreb
							hun ikke, hvorledes han kunde sørge således. Men sørgede hun da ikke
							selv over sine Forældre? jo, vist gjorde hun, hvorfra kom ellers det
							Skær af Tungsind, der så ofte hvilede over hendes Træk? men alligevel
							- hvor kunde hun så til andre Tider være så munter og
							overgiven, hvor kunde hun danse, synge og le, som hun gjorde? hvor kunde
							hun elske Livet, Sommeren og Lyset, når de, hun havde haft kær, havde
							mistet alt dette og nu var lukket nede under den mørke Muld?Tue forstod det ikke, og til Tider kunde han harmes over det, men så såre
							han var sammen med hende, 
							forsvandt de Tanker igen. Ti hvor forstod de ikke ellers hinanden!
							aldrig havde han kunnet tale med nogen, som med hende, og hvor meget
							vidste hun ikke, hvor meget havde hun ikke læst og tænkt! det var ikke
							som hos Kammeraterne, at man stødte på Uvidenhed om de allersimpleste
							Ting hvert Øjeblik. Ofte fortalte hun om alle de Lande, hun havde boet i
							eller rejst igennem - Schweiz og Tyskland og Sverrig lige fra
							Nord til Syd, ja, endog et Glimt af Italien, som hun havde set fra sin
							Hjemstavns Bjærge, og som hun aldrig kunde glemme. Men hvor meget de end
							talte om, det, Tue helst vilde have vidst hvorledes hendes Forældre og
							hendes Hjem havde været, det berørte hun kun sky og ugærne.Det, han vidste, havde han hørt af Sigurd, som atter havde sin Viden fra
							«Søtofts Tøse»: at hendes Moders Fader havde været Professor i Filosofi
							i en sydtysk By, men var blevet afskediget på Grund af sine
							Forelæsningers Dristighed og en «forrykt» Bog, han havde skrevet, og var
							død som sindssyg under Samvittighedsskrupler og Tvivl - at
							hendes Moder som ganske ung var blevet gift med den svenske Ingeniør
							Wedén, men var blevet boende hos Forældrene i Tyskland, indtil hun
							senere, da Lull allerede var syv År, havde fulgt med ham til Sverrig,
							hvor hun var død oppe i Luleå - et Par År senere døde han selv
							i Borås og lod Lull helt alene. Men havde hun end ingen Forældre, så
							havde hun dog «morderlig mange Penge» og kunde gøre «alt, hvad hun
							vilde»- Sigurd så ud, som om dette absolut var at foretrække for
							Forældre. Han vidste også, at hendes Fader og Moder ikke havde været
							lykkelige sammen- han havde nok været hende for meget af «en Jon», fortalte
							Sigurd og smilte velbehagelig - og hun havde naturligvis været
							«højtidelig» - «sådan som du véd, Lull også kan være, selv om
							hun vist ligner Fa'ren mest.» 
							Tue så med endnu mere Varme på Lull efter at have hørt dette og forstod
							nu så godt, hvorfor hun ikke vilde tale om det. Og dog havde han en
							Følelse af, at havde de været ene, vilde hun intet have skjult; men ene
							var de aldrig, det sørgede Sigurd for. Tue kunde ikke nok som undre sig
							over den skinsyge Iver, hvormed han vågede over Lull - var det
							virkelig Sigurd, der foragtede «Tøse» så meget, der havde skiftet
							«Kæreste» hver Ugedag og været lige glad? Her havde han nok endelig mødt
							en, som kunde binde ham. Men at Lull kunde blive ved at bryde sig om
							Sigurd - han forstod jo dog aldrig, hvad hun sagde, svarede
							enten med Vittigheder eller spjættede energisk - alt, hvad hun
							vilde tale alvorligt om, måtte hun henvende til Tue - og dog
							- vel var hun altid overlegen imod ham, betroede sig aldrig
							til ham som til Tue - men alligevel - når hun så på
							ham, var der noget i hendes Øjne, som var vidt forskelligt fra det
							- næsten beskyttende
							 Udtryk, hvormed hun betragtede Tue.Sigurd forsømte ingen Lejlighed til at vise Vennen, at Lull var hans
							 , at han var første Mand. Når de to havde snakket ham for
							længe, brød han uden videre af, tog Lull om Livet og kyssede hende trods
							hendes Modstand, eller mindede hende om den Gang og den Gang, alt mens
							han skottede til Tue, for at se om han forstod
							 . Lull blev rød og bed sig i Læben, men sagde sjælden
							noget, kun en enkelt Gang kunde hun fare op og sende Sigurd et Par Øjne,
							så han ikke knyede mere den Dag.Slige Scener var Tue uudholdelige, og så ofte han nødtes til at overvære
							dem, svor han, at han ikke mere vilde være med, men næste Dag, når Lull
							kom ham i Møde, var det glemt. Han så kun ind i hendes Øjne og spurgte
							sig selv, hvor hun kunde bryde sig om Elskov, hun, som dog havde lært så
							megen Alvor at kende, hvor hun kunde finde sig i Sigurds Kys  og Kærtegn - han forstod
							det ikke, men han vilde heller ikke gruble derover, det kom ham ikke
							ved.Stundom mødtes de også uden for Skoletiden; enten kom Tue og Sigurd ud
							til Kølholt, eller også kørte Lull ind til Byen. Så gik de lange Ture
							sammen, og da var Lull og Tue mest i Fred, ti Sigurd blev snart ked af
							«den Snak» og løb enten forud eller sakkede langt bagefter, til han
							pludselig i et Spring kom farende ind imellem dem, seende mistænksomt på
							dem og tagende Lull om Armene.Det var altid Tue en Lettelse, et Øjebliks Glemsel at være sammen med de
							to sorgløse Børn. -En stille, varm Eftermiddag havde de aftalt at mødes ude ved Kølholt; de
							havde gået en lang Tur ud i Landet og vendte nu tilbage ad Landevejen.
							Lull og Tue gik foran, ivrigt snakkende og seende hinanden ind i Øjnene
							- han havde nu vænnet sig til Lulls Vane - mens
							Sigurd strejfede vidt omkring - snart var han nede i Engene
							for at springe over Grøfterne, snart oppe ad Skrænterne, inde i Skoven,
							hvor han plukkede Brombær og Nødder, til Lull, sagde han, men havde
							rigtignok altid selv spist dem, inden han nåede ned til dem igen.Men des mere Fred fik de til at tale, og hvor meget havde de ikke at sige
							hinanden; de var som to, der har kendt hverandre som Børn og nu ses
							efter mange Års Forløb, og på hvem Mundene ikke står for alle de Minder,
							de må erindre hinanden om. Sådanne fælles Minder havde de vel ikke, men
							de havde så mange fælles Tanker og Oplevelser, så meget de havde erfaret
							indadtil og udadtil, om end på vidt forskellig Måde - den ene
							her oppe i den lille, danske Kystby, den anden dybt nede i Tyskland, i
							Landsbyen Immerstadt, nær Schweizes Grænse. De syntes, de havde gået dér
							hver på sit Sted og længtes efter hinanden, uden de selv ret vidste det.
							- - - Aldrig havde Violinen tonet så
							stærkt i Tues Øren som denne 
							Aften, han tænkte på, om han skulde fortælle hende, hvorledes han havde
							drømt om hendes Ansigt, længe før han så hende - det Ansigt,
							der var så kært og kendt, som havde det bøjet sig over ham i hans
							Fødselsstund, og dog så lokkende fremmed, så smilende og dog så
							alvorligt - - men nej, han vilde hellere gemme det i
							sit Hjærte som en Skat.De var standset og så ned over Engene. Frodigt grønne og fredelige lå de
							dér i det stille Aftensolskin, med de blinkende Vandløb, med de små,
							ensomme, hvide Huse tittende frem mellem de spredte Trægrupper, og med
							røde, brølende Køer - hist ovre under Vilstrupskoven hørte de
							en Vogn køre gennem Skærver, det lød, som hvæssedes der en Le fjærnt et
							Sted.Tue mindedes de Aftener i Birtes lille Hus, sammen med hende og Anton og
							blev blød om Hjærtet; det klagede i hans Sjæl med blide, vemodige
							Folkevisetoner om Savn og henfarne Tider - han mødte Lulls
							Øjne og så samme Aftenvemod og Mildhed afspejles derinde - var
							det de tyske Folkeviser, som nynnede i hendes Minde - Liederne
							fra «Des Knaben Wunderhorn», som han vidste, hun elskede, og som hun
							havde lært ham så mange af - eller var det Erindringen om
							sådanne lykkelige Aftener nede i Immerstadt - -?
							- uvilkårlig tog han hendes Hånd, og hun lod ham beholde den.De gik fra Landevejen ned i Engene, vadende gennem det dybe, frodige Græs
							som gennem en grøn Sø, der slog varmt og lunende op om den, Solvarme og
							Sommerhede bølgede op omkring dem for hvert Skridt, de tog, Græsset
							nåede dem til Livet.«Dér vil vi hen,» sagde Lull og pegede mod en lille Høj, der lå som en Ø
							i Græshavet; et tæt, lavt Elle-Krat voxede på dens Top, mørkt mod
							Himlens Sølvlys.«Nej se -» de standsede - gyngende på den  øverste Gren sad der en Fugl og sang
							- den lod sig ikke forstyrre, som mærkede den dem ikke, men
							blev siddende med løftet Hoved, syngende med svulmende Bryst og opspilet
							Næb - dens Hale vippede, den viftede svagt med Vingerne, som
							bar de Sangen oppe; den boblede som en lille Vellydskilde, Aftensolen
							skinnede i to røde Prikker i dens klare, mørke Øjne.Lull lyttede foroverbøjet med halvtåben Mund og Hånden hvilende i Tues.
							Han så på hende, og Fuglens Slag og Triller blev ham som de blide
							Akkorder til Pris for hendes rødmende Kinder, hendes opspilede Næsebor
							og blanke, lyttende Øjne - til hendes blonde Hoved mod de
							grønne Enges Baggrund. Hvor følte han sig ikke hende nær i denne korte
							Stund, så ømt og ridderligt beskyttende som han stod dér, og ligesom
							værnede og vågede over hende, mens hun sugede Fuglens Triller ind.Det suste bag ved dem i Græsset, et højt Hallo, og Sigurd kom farende ind
							imellem dem i fuldt Løb:«Nå, er I her!»Tue foer sammen og vendte sig om, men Lull lyttede stedse som
							tryllebundet.«Hva' Satan - sikken Fugl! Hviss! hviss!» kyste han ad den og
							klappede i Hænderne.Fuglens Sang holdt op i et angst Kluk, den dukkede sig ned, strakte
							Hovedet frem på Halsen og satte af som en Pil, først lavt hen over
							Græsset, hvis høje Duske den strejfede, til den med Et gik skråt op imod
							Himlen, forsvindende som en mørk Prik ud over Engene.«Å da -» udbrød Lull fortørnet og så på Sigurd, «hvorfor skulde
							du jage den bort?»«Nå, var det den, I lyttede efter - ja, del vidste jeg jo
							ikke,» svarede Sigurd undskyldende og rømmede sig forlegent.Lull trak på Skuldrene, Tue så det bag sine sænkede  Øjelåg og smilte tilfreds. De satte sig på
							Skrænten under Busken; der stod tæt af Bellis omkring dem i Græsset, af
							Gåseurter og andre sildige Markblomster i hvide og lilla Stimer og
							Prikker. Sigurd strakte sig mageligt på Ryggen, med Kasketten for Øjnene
							mod Solens Stikken; Tue lå støttet på sin Albue og vandt Stråene mellem
							Fingrene, og Lull sad op med Hænderne spændt om Knæene og så langt ud
							over Engene til de fjærne, lukkende Banker. Derude over stod Himlen i
							gyldenrøde Flammer, de sorte Skove derunder blev dobbelt sorte, alt som
							Solens Ildkugle sank dybere ned, grønsorte med violette, dansende
							Pletter, når man stirrede længe.Omkring dem duftede de store Enge, svalede under Dugfaldet efter Dagens
							åbne Solhede. Der var så blikstille, at de kunde høre Åen strømme i sit
							Leje mellem Siv- og Røllikeskovene, og Tue lå så nær ved Lull, at han
							hørte hendes Hjærte banke bag det blå Livbånd - det var så
							underligt at ligge og høre, det var, som så han ind i den Kilde, hvorfra
							hendes ham så kære Liv oprandt, Fjedren, der drev det Hele -
							hele dette Væsen af Solskin og Smil og Latter. Han plukkede en
							Løvetandsblomst og blæste sagte på dens Fjerkrone, så Fnuggene hvirvlede
							af Sted - en tåget Strøm af Engle og Alfer - hen
							over Lulls Skød.En blegrød Måne kom op langt ude i det blegnende Blå - Lull så
							ud imod den, hun smilte, som vågnede der en Erindring hos hende, og
							begyndte at nynne, først ganske sagte, siden så højt, at Tue kunde
							skelne Ordene:«Wie der Mond so schön scheint,und die Nachtigall singt -wie lustig mag's im Himmel seinbeim kleinen Jesuskind!»Det var første Gang, Tue hørte hende synge sit  Modersmål og blev underlig rørt derved
							- hvor spæd lød ikke hendes Stemme - det var, som
							spandtes der sitrende Sølvtråde fra hendes Mund, som gjorde hun den
							uvilkårlig end mere barnlig og fin, end den vanlig var, fordi hun som
							Barn så ofte havde stået i Vinduet nede i Immerstadt og havde sunget den
							lille Vise for Månen, når den kom op over Bjærgtoppene og Dalens store
							Skove.«Hvad Pokker synger du om det kleine Jesuskind for, når du ikke tror på
							ham?» spurgte Sigurd gnavent; han følte, han havde ladet dem være for
							meget ene i Dag og hævnede sig nu.«Å du -» sagde Lull, «forstår du ikke det?» hun så på ham.Sigurd blev formildet ved dette Blik; han tog et langt, silkefanet Strå
							og kildrede Lull under Hagen og på Halsen med.«Din lille Hedning - tænk, Tue, hun er aldrig døbt -
							og konfirmeret er hun heller ikke.»Tue så op, det var aldrig faldet ham ind - det var hun jo
							heller ikke -«Men, Lull, du er jo ikke konfirmeret.»«Nej - og jeg skal heller ikke,» hun børstede hastigt
							Græsstumperne bort fra sin Kjole.«Nej, dér kan du se - hun er en Hedning.»«Ja, det er jeg -» sagde hun roligt og løftede Hovedet, «jeg
							vil ikke konfirmeres - jeg véd, det var Morfa'rs Ønske, og
							Mo'r var heller ikke døbt eller konfirmeret. Jeg tror slet ikke på alt
							det, vi skal love at holde, og jeg har aldrig
							 troet på det. Jeg har aldrig haft det behov. Mo'rfa'r har
							lært mig det at kende og elske, som er bedre.»«Og hvad er så det?' spurgte Sigurd.«Det - det er det alt sammen -» Lull pegede med en
							vid Bevægelse ud over de vide Enge og op mod Solens og Månens stille
							Bryden - «- og Fuglen før,» lagde hun til.Der blev en lang Pavse.«Men hvad siger egentlig Søtoftes til det?» spurgte Sigurd.«De -» udbrød Lull med en pludselig Harme i Stemmen, men
							standsede så brat; der kom en Trækning halvt som af Foragt, halvt af
							Smærte om hendes Mund. Tue skottede til hende; dér havde hun nok ikke
							fundet det Hjem, hun havde ventet, da hun kom fra det fremmede Land
							- o, om han kunde tage hende med hjem til sig, hjem til Moder
							og de gamle, stille Stuer - hvor kunde hun
							 vel finde sig til Rette mellem Vibeke og de yngre Søstre?«Det må de lade mig om,» fuldførte Lull koldt.«Ja - jeg véd sgu ikke -» sukkede Sigurd og spyttede
							langt efter en Tjærenellikes nikkende, røde Krone.Lull smilte halvt og så på Tue, deres Øjne mødtes atter. Men Tue følte
							det knugende om sit Hjærte, hvor forskellig Lulls åbne, frejdige
							Fornægtelse og glade Bekendelse af Naturens grønne Evangelium var fra
							hans lysrædde, sammenbidte Had til den Gud, han dog ikke vovede at
							fornægte - forskellig som den frifødtes stolte Forkasten fra
							Trællens angstfulde Nag. Ak, var
							 han en trællefødt under Biblens Åg? Han tænkte på
							Regitze, på hendes lille Værelse derhjemme og Apollobusten, som nu
							samlede Støv i sine Gudelokker. Og atter skimtede han som et Glimt af et
							lykkeligt, gudefrit Hellas, med knejsende Slotte og Søjler og hvide
							Bjærgtinder i Sky, det Hellas, han aldrig skulde nå, men hvis
							Krokus-Duft her atter bølgede ham i Møde. Han mindedes sin
							Konfirmationsdag og bøjede Hovedet af Skam.Men Sigurd, som havde set Lulls Smil og fortrolige Blik til Tue, blev
							igen forbitret. Han satte sig over Ende og så på hende, mens han, som
							altid når han følte sig krænket, blottede sine Hjørnetænder under den
							opadkrummede Overlæbe og hånligt udbrød:  «Nå-å - det er altså din
							Bedstefa'r, som har sat dig de Nykker i Hovedet - det var jo
							ham, den tovlige Professor nede i Tyskland, som de måtte afsætte på
							Grund af Galskab og Oprørskhed, og fordi han lærte Studenterne
							uanstændige Ting, som han så oven i Købet bagefter åd i sig igen
							- ja, det var sgu en net en at påberåbe sig!»Lull blev flammerød i Kinderne - Tue blev uvilkårlig angst,
							skønt han
							 intet havde gjort -«Hvad vover
							 du at sige!» udbrød hun - men standsede så
							brat, rejste sig, slog Kjolen ud og gik hurtigt bort over Engene uden at
							se til dem eller sige dem Farvel. Men Tue så, at hendes Øjne var fulde
							af Tårer.Sigurd måbede langt efter hende.«Se så,» mumlede han, «nu blev Mamsellen sgu gal - men hvem
							kunde vide - men det er jo hendes
							 Gud, denne her - Professor - puh,»
							han blæste hånligt, men pludselig kom han på Benene og satte i Løb efter
							hende.«Lull! Lull!» råbte han; hun blev ved at gå, men lidt langsommere, han
							nåede hende, bøjede sig hen til hende, hun så til Siden og rystede på
							Hovedet, men vedblev at gå langsomt, de nåede Lunden ved Kølholt Gård,
							drejede derind, forsvandt.Tue lå tilbage på Højen og stirrede fortabt efter dem - hvor
							følte han sig ydmygt alene - dér havde han troet, hun var hans
							- hans Ven - dér havde hun siddet ham så nær
							- han så endnu Mærket i Græsset - dér havde de
							vexlet så mange fortrolige Tanker - og så var hun dog med Et
							Sigurds igen, og han sat helt udenfor, bare der kom en lille Strid
							imellem dem - - -Han så på Månen, den kom stedse stærkere frem i rødgylden Glans, alt som
							Himlen mørknedes; Trægrupperne begyndte at kaste Skygger, Månen spejlede
								 sig i Åvandet, som lå dér
							en gylden Skat og glødede, den lyste på Kølholts hvide Gavl. Der var
							vådt i Græsset af Dug, i Nord kom nogle svære, blålige Skyer op over
							Himlen, de sendte allerede deres kolde Pust hen over Landet. Fjærnt ude
							i Engene lukkedes en Dør - måske i det Hus, som fordum var
							Antons Hjem.Tue rejste sig og og drev mismodig hjemad -- Altså dog ikke - - -- - - - -Han sad atter hjemme i det mørke Hus, ved Bordet, under Lampen; han
							støttede Hovedet i Hånden og stirrede ind i Lyset, mens han tænkte på
							det, som var hændt ude i Kølholt Enge. Hvor underligt, hvor
							uforklarligt; hvad var det dog, som bandt de to sammen, og som han stod
							udenfor - trods alt, udenfor - var det Elskoven
							 - den så foragtede Elskov? han smilte hånligt,
							men pludselig kom han til at tænke på Magisteren og Regitze, og strax
							luede hans Harme op, en zelotisk Harme mod alle dem, der elskede og
							elskede lykkeligt - mod Don Juan og Haidïe, mod alt dette
							duftende, berusende, betagende, som en Gang havde henrykt ham så meget.
							- «Elskov var Livets Fylde, Livets højeste Kraft,» hed det
							- ja, men han hadede Livet og alt, hvad Livets var, og han
							hadede Elskov, denne Livets Triumf - -Han havde drømt om at tage Lull med hjem til sig, bort fra alt det, han
							ikke kunde lide, hun skulde leve iblandt - o ja, om han kunde
							- - ja, én Gang, da de alle var raske og glade, hvor
							lykkelig vilde han da ikke have været ved at føre hende her ind i sin
							Verden, ved at vise Moder hende - men nu -
							- mon Moder, der lige havde mistet sin
							 Pige, vilde blive glad over denne anden - hvor
							underligt for Resten, at han drømte om at føre Lull ind i Hjemmet her,
							hvor han aldrig før havde kunnet lide  at se nogen fremmed - han tænkte på,
							hvor han havde gruet, da Anton skulde komme, og hvor han havde stridt
							imod, at Sigurd kom - - men Lull - så kær
							var hun ham altså, og så var hun dog Sigurds- å, så gid da - - -Det klirrede i Bordet - han så op - i det samme røg
							han op fra Stolen - - «Mo'r! Mo'r!»Bleg som et Lig var hun sunket sammen over Bordet - ganske som
							den Gang med Regitze - - - «Mo'r! Mo'r!»
							han kastede sig ned på Knæ ved Siden af hende, tog hende om Livet, vilde
							løfte hende op - - men pludselig blev hun hævet i
							Vejret, Tue så Faders Ansigt, det var ganske hvidt og Øjnene stirrende,
							men det var vågent og fuldt bevidst som i forrige Dage - hvor
							var Sløvheden henne?«Løb, Dreng! løb efter Lægen! ser du ikke, hvad det gælder?»Tue foer op, kom ud i Entreen og af Sted - det var mørkt
							udenfor, og der stænkede en let Regn, det lugtede høstligt og fugtigt.
							Han fløj op gennem Alleen, Dynger af mugne, nedfaldne Blade føg omkring
							ham, han sansede Kastaniernes hule Knæk under sine Fødder, sorte Stammer
							hvirvlede forbi - over Broen - Engene fulde af hvide
							Tåger - i Byens Gader brændte enkelte røde Ruder -
							mon der lå syge dér? - - Mo'r! Mo'r! så var
							 det altså sandt, så var
							 det altså muligt! - om hun nu - just
							nu, mens han løb her- om hun så - døde
							 - - han standsede - blot
							ved Ordet sank han i Knæ, som blev hans Haser snittede over -
							så styrtede han videre - nu var han ved Lægens Bolig, den gule
							Metalplade skinnede ham vædeblank i Møde, Klokken - dér
							- han rev til, han hørte det kime derinde - et
							Øjebliks Venten- han syntes, det varede en Time - han vilde rive
							igen - da gik Døren op, og Lægen stod dér i Slåbrok med Lampen
							i Hånden og Brillerne skudt op på  Panden - mørk i Ansigtet og med
							rynkede Bryn; men da han så, hvem det var, der forstyrrede hans
							Aftentoddy, forsvandt det Udtryk med Et:«Nå sådan, min Dreng, du behøver ikke at sige det, jeg véd det, og jeg
							har længe ventet det - sæt dig her - jeg er her
							strax.»Han forsvandt, Tue sank ned på en Stol i Gangen- en lille Køkkenlampe lyste fra sin Krog hen over de
							hvidkalkede Vægge, over det sandstrøede Gulv og de slidte, hulede
							Trappetrin - han tænkte et Øjeblik på, hvor mange syge og
							ængstede, der havde måtte færdes her, før de kunde blive så hule
							- det var, som så han Sygdommens Spor over Jorden -
							derovre stod Lægens Sygestol under hans Tøj og det lange, skumle Spejl
							-Mo'r! Mo'r! om hun døde nu, nu - nej, nej, Gud, det må
							 ikke ske! det kan
							 ikke ske! Her må du hjælpe!- Og inden han vidste det, var han midt inde i en Hærskare af
							Bønner, en Hvirvel af Bønner, der fløj omkring ham som et Snevejr,
							Minder fra hans Nætter under Regitzes Sygeleje -- - Hjælp, Gud, hjælp! - - «Nå,
							min Dreng, skal vi så af Sted?» Lægen stod der i Overtøj, med Hat og
							Stok, Tue kom op - af Sted gik det - aldrig havde
							Tue troet, den korpulente Læge kunde bevæge sig i en sådan Fart, det gik
							i Løb hele Vejen, så Tue tabte Vejret- Hjærtet buldrede, Blodet pressedes sammen om hans Hjærne, det
							var, som løb han gennem røde Dampe - men han agtede intet,
							bare løb og løb - hjem! hjem! - endelig var de der
							- den oplyste Stue - Anes forfærdede Ansigt
							- Moders væltede, røde Armstol - Sytøjet, der endnu
							hang ned over Bordet - Lampen, der brændte uforstyrrelig rolig
							på Mahonigpladen -- I et Sæt havde Lægen Frakken af og var inde  i Sovekamret - Tue med ham
							- Fader lå bøjet over Moders Seng - Tue så hendes
							mørke Hår - Fader så op, i det samme vidste Tue alt
							- han hørte lige Lægens korte «Forbi« - sansede
							Urets sindige Dikken og Regnen, som prikkede på Ruderne - så
							snurrede det rundt - forsvandt alt sammen, og han styrtede
							bevidstløs om på Gulvet.IX.Nimmer giebt das Grab zuruck -Schiller.En lang, vild Tid, en Tid i Kaos og Virvar, en Tid, hvor Kloderne sprang
							omkring ham, mens han tumlede ned gennem det tomme Verdensrum, en Tid
							med skræmmende Syner, med hvirvlende Dampe, hvorfra Løvehoveder så
							- en Følelse af en stedse hurtigere Gliden ned mod en Afgrund
							- en Tid, som da han var Barn, og Anton døde -
							- -- men denne Gang kom intet Moderansigt frem af Dampene og
							truede ad Løverne, så de måtte fly - hun, som var fra
							Begyndelsen, var ikke mere - selv i de vildeste Feberfantasier
							vidste han det, at hun var for evig borte, at vågnede han nogensinde,
							vilde han finde, at hendes Plads var tom; midt i alt det hvirvlende og
							snurrende var dette som den faste Axe, der jog Forvirringen rundt i
							stedse vildere Fart - -- ja, ja, han vilde glide derned, ned i Afgrunden, som havde
							opslugt hende - derned - nu var hun ikke mere til at
							holde på ham med sine stærke Hænder - han vilde følge hende
							derned -- men Afgrunden vilde ikke kendes ved ham, den vilde ikke tage
							ham til sig endnu - den sendte ham sit kolde, varslende Pust,
							så veg den bort, og han lå på den faste Skrænt. Han skulde endnu leve
							længe og se meget til Livet på Jorden.Det dæmrede mod Dag, Feberens Bølger gik ikke  mere så vilde, Synerne forsvandt, og
							Løvehovederne dukkede bort. Han lå i sin Seng og stirrede hen mod Ruden,
							mens han følte den tilbagevendende Sundhed gyde sin Balsam gennem hans
							Legeme.Han skulde altså stedse leve, han skulde altså også denne Gang undslippe
							de Sværd, som hærgede omkring ham og huggede ned for Fode, så hans
							dyrebares Blod oversprøjtede ham, han skulde altså atter gennem Dødens
							Nåleøje gå ind til Livet.Alf og Anton, Regitze og Moder - de var alle døde, mens han
							 levede, den mindst værdige af dem alle, levede bestandigt
							og uophørligt, videre fort gennem Tider og År, på hans Liv gaves der
							ingen Ende, han var som Ahasverus, den evige Jøde, alt ramlede og
							styrtede omkring ham, han
							 stod. O, hvor hadede han dette Dødens Legeme, der ikke
							kunde dø, der hånlo af Sjælens Fortvivlelse, triumferede over dens Nød
							og Angst og frodedes til nyt Liv, mens den
							 forlængst lå død - han hadede det som noget
							dyrisk og hæsligt, der var ham påtvunget og knugede hans længselsfulde
							Sjæl i sit uhumske Jorde-Fængsel.Men der hjalp hverken Bønner eller Trusler; en Dag måtte han stå op og
							forlade det Leje, han havde håbet, skulde blive hans sidste, og måtte
							atter gå ind gennem de Stuer, hvor han havde levet så lykkeligt med dem,
							han nu på ny havde overlevet, hvor hvert Møbel mindede ham om de
							forsvundne Skikkelser, hvor de bristede Stemmer talte, og de brustne
							Øjne så fra alle Kroge.Han huskede forrige Gang, han havde været farlig syg og kom op og genså
							sit Hjem - han huskede sin milde Glæde og Moders Smil, han
							huskede Faders strålende Øjne og Regitzes Jubel - og den
							grønne Sommer derude; han så endnu Kastaniernes fyldige Bladeløv, de
							brune Stammer og den røde, skrå Aftensol - -- nu var det Vinter - han stod ved Vinduet og  så derud - ingen
							Fugle sang, kun Kragerne skreg, og Vinden tudede hen over det stivfrosne
							Land; Sneen røg i Skyer over Åens stivnede Bælte.Og derinde sad hans Fader, alene tilbage af den rige Familie, sløv og
							uforstående for alt, uvidende om hans Søn levede eller ej, og ligegyldig
							derfor, blundende Dagene igennem i den sorte Lænestol eller mimrende
							meningsløst med de blege Læber. Mens Tue lå syg, havde han hørt en Lyd
							gennem Stuerne, et hårdt og taktfast Dump, der hamrede tungt på hans
							Hjærne - nu vidste han, hvad det var: der stod en Krykkestok
							ved Lænestolen. Hans Fader ved Krykkestok - o, at Døden ikke
							kunde forbarme sig over dem -Og dér listede Ane om, krogrygget og grå, i sine udtrådte Slæbesko og sin
							sjuskede Kjole - det var hende, som skulde erstatte Moder
							- det var de to, han skulde leve Livet med -
							-Kun én Ting var som hin første Gang - han stod op fra Døden og
							så, at han havde mistet en, han elskede - og denne Gang var
							det hans Moder - hun, som ikke kunde dø, som var Livets
							Centrum og Grundvold, den Jordbund, hvoraf han var skudt, og hvori han
							ene kunde trives - hvor urimeligt da, at han vedblev at leve,
							urimeligt som hvis Frugten stedse trivedes, efter at den bærende Gren
							var hugget af - og afhugget var den jo, borte var den jo
							- - urimeligt havde Livet altid været, men dobbelt
							urimeligt blev det ham nu - -O, at han virkelig skulde begynde på Livet igen - Dag for Dag
							- han syntes, han måtte styrte - selv Dagens mindste
							Gærning var ham en knugende Byrde - og hun, som havde båret
							Livet for ham, som havde båret det for dem alle - hun var
							borte -Men nu kom Samvittighedsnaget til med sin Klo; der var nogle Ord, som
							ikke gav ham Fred, det var Lægens Ord, den Aften han kom for at hente
							ham:  «Du behøver ikke at sige
							det, jeg véd det, og jeg har længe ventet det -» -
							altså: den fremmede Mand havde set det og vidst det, mens han gik blind
							omkring, blind i sin Svagheds Egenkærlighed. Dér havde Moder gået og
							våget over ham og Fader, og bægge var de krøbet i Læ under hendes Kåbe,
							bægge havde de grebet efter hendes Hånd, for at hun skulde værne og lede
							- at hun
							 kunde trænge til Hjælp, var der ingen af dem, som tænkte
							på, så lidt som hun kunde tænke på sig selv. Hun havde værnet og ledt,
							hun havde båret og støttet, så længe hun kunde, til Presset var blevet
							for hårdt, og hun var styrtet. Som en Stålklinge springer, var hun
							sprunget, bøjes kunde hun ikke; som en Buestreng, en hårdhændet Skytte
							spænder til det yderste, var hun bristet - i et Nu, uden Klynk
							eller Klage, tavs som hun havde levet, var hun død, tavs og alene.Og han forstod, hvorfor
							 hun var død - der gaves ikke Gran af Hykleri i
							Moders Sjæl - som der fandtes så rigeligt af i hans
							- derfor kunde hun aldrig se udenom eller lukke Øjnene til
							- altid måtte hun se Sandheden Ansigt i Ansigt - men
							det er med Sandheden, den absolute Sandhed, som med Gud - hvo,
							der ser dem, må dø.Hun så, at hendes Børn var døde, og hendes Hjærte brast, ti hun kunde
							ikke glemme dem. Else m å glemme Åge, hvis hun skal leve, havde hun
							sagt, og hun var blevet Beviset for, at hendes Lære var sand.Hvorledes skulde han finde Tilgivelse for, at en sådan Sjæl havde været
							ham nær, og han havde ladet Verden knuse den? han syntes, et helt Livs
							Bod var ikke nok. Og dog - således som Livet havde formet sig
							for dem, kunde mon nogen eller noget have holdt Moder i Live? hun var
							ikke af dem, der kunde dø og dog leve - o Tåbelighed, at han,
							han havde kunnet beskytte Moder! Men dog -  Kun én Trøst havde Tue, en
							egenkærlig, som den meste Trøst, - han var sluppet fri for at
							se dem begrave Moder, var blevet fri for at høre Ordene: Fra Jord
							- og til Jord -, fri for Jordens Dump, dump, dump
							- den tredobbelte Drejen-Nøglen-om mellem de levende og den
							døde, fri for den deltagende, sortklædte Hyklerskare, for dens
							Hyæneblikke og Ulveånde i sit Ansigt - Fader havde set det;
							Tue begreb det, han havde mistet sin Forstand derover.Men han selv kunde komme og besøge Moder, nar han vilde, ene og fri
							- og hvor længtes han derefter, det var, som havde han først
							lært hende at kende, ret som hun var, efter hendes Død, først nu
							fuldelig forstået hende. O, om han havde kunnet tale med hende end en
							Gang, hvor dyb og rig den Samtale vilde være bleven!Så gik han da derud en Dag først i Marts, hen i Skumringen, da der
							færdedes få Mennesker. Men da han stod foran den nøgne, tilsneede
							Gravhøj, da fik han hele Dødens Ubegribelighed som et Slag i Ansigtet.
							Alf havde han set forsvinde, Anton havde han set ligge syg, Regitze
							havde han set glide bort - men Moder - som et Lys,
							der slukkes, var hun borte, borte inden han vidste det, inden han så sig
							om, som Vand, der løber mellem Hænderne og forsvinder - var
							det muligt, kunde et Menneskeliv forsvinde således, et sådant
							 Menneskeliv - ja, kun Graven var der tilbage,
							det ubrydelige Segl for Gåden.Og dér stod han i den kolde Vinteraften, ikke syv Skridt fra hende, men
							ikke kunde de tale sammen. Og han havde troet at kende Døden -
							levede man end tusinde År, man lærte den aldrig at kende. Mangfoldig var
							Døden, mangfoldigere end det mangfoldige Liv - snart listede
							den som en Slange, og snart slog den ned som en Falk - men Afslutning
							 var den, og mellem ham og hans Moder var det forbi
							- -  Han
							vendte sig bort og gik hjem.- - - - - -
							- - - - - -
							- - - - -Han troede, at det var uudholdeligt, men det lærte han snart, at det slet
							ikke var - intet
							 er uudholdeligt, så sandt det menneskelige Hjærte er en
							holdbar Genstand. Han troede, han skulde dø, og se: han levede; han
							troede, han skulde miste sin Forstand, men også den menneskelige
							Forstand er stærk, den knuser Stene mellem Tænderne, som var det Nødder,
							eller den gumler på dem, så længe den orker og spyr dem så fra sig. Det
							gjorde Tue og beholdt sine Tænder. -Sløvheden kom atter til ham og tog ham ved Hånden som hans bedste Ven.
							Den trykkede sin Tågehue ned over hans Øren, og han trak den tæt omkring
							sig, dukkende ned i den som i et lummert Bad. Og Stilheden lukkede sig
							omkring ham, snigende som en langsom Sot, lammende som en Vindbøsses
							lydløse Skud.Dagene gik, og han sank stedse dybere ned i Sløvhedens og Lediggangens
							bløde Puder; han glemte sin Barndoms Glæde over alt fint og skønt og
							følte sig vel til Mode i det Støv og Smuds, som sænkedes tæt over
							Hjemmet, nu den værnende Hånd var borte - det lukkede alt
							sammen ude, det dækkede alt sammen til - han følte sig hjemme
							på sit Hjems Ruin.Hele Dagen lå han på sin Seng, halvt vågen, halvt døsende, med Vat i
							Ørene og lukkede Øjne for intet at høre og intet at se, uden Tanke og
							uden Følelse - der levede kun ét Ønske i hans Sjæl, svømmende
							om i dens Dødevande som de tændte Taner ovre i Oliekruset i Sovekamret
							- at dette Liv kunde blive ved at fortsættes ind i Evighedens
							Nirvana.Men der var et Punkt, som foruroligede ham, et farligt Punkt ude i
							Horizonten - han søgte at vende Øjnene bort fra det, han lod,
							som han ikke mærkede  det, men
							hvad hjalp det? det kom bestandig nærmere ind på ham, det var ikke til
							at undfly -- det var Livet, der kom - det praktiske Liv mellem
							Menneskene: han måtte atter i Skole; han havde lovet Moder, at han vilde
							blive Student, og det Løfte måtte holdes - han måtte derhen.
							Men han vidste, hvad der ventede ham dér: Opvågning på ny. Og han vilde
							sove, kun i Søvnen var der Frelse og Fred. Han undgik det i det længste,
							men den Dag kom, da han ikke kunde det mere - gysende som en
							Mand, der jages af sin Seng for at se Solen stå op, krøb han ud af sit
							lune Hi.Men o, hvilket Held! hun
							 var der ikke, hende, han mest af alt havde frygtet.
							Sigurd fortalte ham, at hun for et Par Dage siden var rejst op til en
							Onkel, som boede nogle Mil nord for Byen - når hun kom hjem,
							vidste han ikke så nøje. Tue åndede lettet op, han behøvede ikke at
							frygte; han kunde få Lov at beholde Tågehuen, der var ingen af de andre,
							som bekymrede sig om den eller vilde tage den af ham - de
							undgik ham, alle som én, også Sigurd, som var han en pestbefængt; de
							frygtede for at komme Dødens Malstrømme for nær, alle, selv den
							halvfjerdsindstyve-årige Overlærer med den lange, krumme Ryg og de matte
							Øjne bag Hornbrillerne, han, som knap kunde se og stønnende flyttede de
							gigtsvage Fødder ved den gule Stok - flyttede dem for at redde
							sig bort fra Døden.Tue vendte veltilfreds tilbage - der var ingen Fare, han kunde
							faa Lov til at fortsætte sit Liv, i al Fald til hun kom igen, og længere
							nåede hans sløvede Tanke ikke. - - -
							-- - - Det var Aften. Tue gik langsomt frem
							og tilbage i sit Værelse; syv Skridt frem imod Vinduet og syv Skridt
							tilbage mod Døren skred han op og ned over det tykke Tæppe; der rejste
							sig lette Støvskyer under hans Fod. Af og til standsede han  foroverbøjet for at lytte til Husets
							dybe Lydløshed, magnetisk fasttryllet af Stilhedens Slangeblik, til en
							Vogn rumlede forbi ude i Alleen, og han vågnede op og atter begyndte sin
							Vandring, frem og tilbage, op og ned som en Fange i sin Celle.Til sidst sank han om henne ved Vinduet; med Albuen støttet i Karmen lå
							han og så ud i Haven. Det var tåget dernede, og Gangene blinkede våde,
							Plænerne lå pjuskede, og Buskene groede vildt - tætte Skyer
							fløj hen over Træernes nøgne, svajende Ristoppe - ude bag
							Gærdet og Strandvolden gik Fjorden med sine evigt urolige Bølger, han
							kunde skimte den hvide Skumstribe mod Bybækkystens mørke Strimmel.
							Fjorden var isfri og Vinteren forbi - åbnede han Vinduet,
							vilde han kunne høre Bølgerne - der lå ikke mere Sne i Haven,
							og selv nu, i denne kolde, mørke Aften, var der som en Anelse i Luften,
							som en Duft af Violer midt i det skumle Slud - var det
							- det var da aldrig - Våren?- han blev næsten kold af Skræk og løftede Hovedet -
							skulde det virkelig
							 blive Vår igen - nej, nej, se hvor det var
							mørkt og sølet dernede, der var endnu længe til - hvis Våren
							da i det Hele kom, og det giorde den ikke, nej, det kunde
							 den ikke gøre, efter denne Vinter kunde det aldrig mere
							blive Vår.Tue sænkede atter Hovedet; det korte Lysglimt var gået ud igen, det kunde
							ikke brænde i lufttomt Rum. Han tænkte ikke, følte ikke, sad bare og
							sank sammen, nedbøjet mod sin Arm. Skumringen voxede omkring ham, han
							gled ud i dens bløde Bølger; langsomt, lidt efter lidt, båres han ind i
							Søvnen -«Tue! Tue!»Det bankede på Døren, Tue foer op, han strøg forvirret det lange, vilde
							Hår til Side - å, at han skulde vågne - -«Tue! Tue!»  Ja, Ane.««Du skal over og spise til Aften.»«Ja, nu kommer jeg.»Han gned Søvnen af Øjnene og kom op på Benene Han frøs, der var koldt,
							Ilden var gået ud i Ovnen, og Kulden peb sørgeligt gennem
							Vinduessprækkerne. Nej, der var ingen Fare for Vår -- over at spise - Tue standsede med Hånden på
							Dørlåsen; hvad var det? der gik ham som et flygtigt, varmt Lysskær forbi
							i det kolde Mørke, som Skæret af en Kakkelovnsild - et Minde
							- om fjærne Aftener, fordums Aftener, da det «at spise til
							Aften» betød noget festligt skønt, noget hyggende lunt, da Moder og
							Søster endnu levede, da - -- «nå,» han rettede sig hæftigt og gik ind gennem Faders
							Kontor; hans Blik strøg hen over de tunge Dokumentdynger, som hvilede på
							Bordet og i de høje Reoler - og som i et Syn så hans Faders
							kraftige, rastløs flittige Skikkelse bøjet derover - den Gang,
							den Gang - han kneb Øjnene sammen og gik.Da han gennem den store, tomme Stue nåede over til Kabinettet, standsede
							han paa Tærsklen - en hæs Snorken lød ham i Møde -
							Fader sad dér henne i Lænestolen, han skimtede hans snehvide, bøjede
							Hoved og sammensunkne Skikkelse.«Fa'r,» han lagde sin Hånd på hans Skulder, «vi skal ind og spise »Han følte sit Hjærte banke, han var angst - hvad var det vel,
							han havde følt, mens han stod i Døren og så Fader? Han mandede sig op,
							det måtte ikke få Overtaget igen - en hæftig Vrede greb ham
							mod Fader, som Ane naturligvis havde vækket, men som nu var faldet i
							Søvn igen. Men som han stod og så ind i dette blege Ansigt med det lange
							Skæg flydende ned over Brystet, rørtes hans Hjærte atter sælsomt
							- skælvende og blødt, som var det blevet  levende på ny efter lange Tiders Død
							- han følte Gråden sive derinde. Han huskede Fader, som han
							fordum var, så stolt og rank, hans Øjne spillende af Lune og Skæmt, hans
							rungende Latter og hans Manddoms modige Gærninger.Der gik så mange Syner gennem hans Hjærne, som han stod dér, men navnlig
							ét, han så det så klart, som var det ristet på Ruden derhenne
							- det var et Minde fra hans Barndom - en Aften, de
							var kommet over Heden og var kørt vild, så Jes ikke kunde finde Vej.
							Fader var stået af Vognen og gået op på en Høj; dér stod han nu og
							spejdede ud i Mørket, mens Vognen holdt nede i Dalen med de ludende
							Heste med flyvende Haler og Manker. Vejret trak langt og mørkt ude i den
							golde, flade Horizont, Vinden puslede i Lyngen, de hvide Sandveje sneg
							sig frem gennem det mørke Land - hvilken Tillid følte Tue ikke
							til den høje Skikkelse deroppe, han skulde nok finde Vejen for dem ud af
							denne Ørken og dette Mulm til Kroens lyse, varme Stuer - se,
							hvor han stod dér og spejdede, om han ikke kunde skælne de halvt
							udslettede Hjulspor eller øjne et Lys fjærnt borte i Ensomheden. Og nu
							kom han tilbage og steg op i Vognen, så Sæderne knagede.Se så, Jes, kør nu ret mod Vest, lige ind mellem de to store Banker og så
							videre ud over Fladen, så er vi der om en lille Timestid.»Og atter satte Vognen sig i Gang, med raslende Seletøj, knirkende Fjedre,
							Hestenes Prusten og bløde Trav i den tykke Lyng - Tue faldt i
							Søvn ved Faders Bryst, skærmet af hans store Kavaj mod den bidske
							Vestenvind, til han vågnede ved, at de kørte ned ad en stejl Banke; nede
							foran skinnede Lys ud mellem høje, bladløse Popler, et Tag hævede sig,
							Hunde slog an, og de rumlede ind i Brande Kro; Døren sloges op, og
							derinde blussede den muntre Ild over Skænkestuens Flasker og Glas
							- - - - -  - - ak, men nu
							- nu var de kørt hjælpeløs vild i Heden, og Fader fandt ingen
							Vej ud - -- ak ja, han havde været stærk i Livet, men svag i Døden
							- og stærke i Livet var så mange, stærk i Døden havde han ene
							set Moder være - og han selv - han var svag både i
							Liv og Død - - -Tue sank helt sammen, hans Øjne stirrede tåreblændet hen for sig, Fader
							pustede og pustede - ude på Vejen kom et Køretøj hurtigt
							buldrende forbi; Fader rørte sig uroligt, han løftede den ene Hånd og
							mumlede halvhøjt utydelige Ord. Tue så bedrøvet op - mindedes
							han sine gode Dage, de travle Farter, de lykkelige Køreture?Ane gik dér inde i Spisestuen, tungt og gammelt, hun raslede med
							Kopperne. Tue lagde sin Hånd på Faders Skulder.«Fa'r, nu må du virkelig vågne, vi skal spise,» udbrød han med dirrende
							Stemme.«Elisabet,» sagde Fader og slog Øjnene op, «skal vi spise?»Tue fortrak Ansigtet. «Så vågn nu, Fa'r,» sagde han hårdt.Fader udstødte et dybt Suk, rejste sig langsomt og kom stavrende på
							Benene.«Å ja - å ja - hvor er den nu henne?» han ragede
							omkring sig i Mørket«Her,» Tue rakte Krykkestaven frem, hans Hånd skælvede ved at røre ved
							den, som var den en Slange.Fader humpede foran ind i Spisestuen. Der var tændt Lys, men ikke rullet
							ned; Natten gabede dem i Møde derude, stjærneløs og skummel. Tue gik
							hurtigt hen og rullede ned, Fader havde sat sig på sit gamle Sæde, de to
							vante Pladser stod tomme. Der var ikke lagt Dug på, kun en krøllet,
							smudsket Serviet, Kopperne var ikke vadskede siden sidst -
							Tues Vrede voxede, han så på Fader, der sad sløvt sammensunken  og slubrede den lunkne Te i
							sig af den urene Kop, han rejste sig hæftigt, han vilde - å, hvad
							 vilde han? - han sank tilbage igen og stirrede
							tomt. - -«Skal du ikke spise?» Fader sænkede Koppen og så på ham.Tue stirrede på ham med et bristende Blik; Tårerne trængte på, han var
							nærved at kaste sig forover og hulke al sin Kummer ud, men da så han, at
							der gennem Forvirringens Tåger i Faders Øjne var ved at kæmpe sig en
							Vågnen frem, en dæmrende Hukommelse og Ængstelse - og han
							vidste, hvad Dagning betød.«Jo Tak,» svarede han og tvang sin Stemme rolig, og med rystende Hånd
							skænkede han sig Te og smurte sig et Stykke Brød.I Tavshed spiste de færdigt og sad endnu lidt, hensunkne hver for sig,
							til Tue så, hvorledes Faders Blik var rettet mod de to tomme Stole
							- da rejste han sig brat og skød Stolen tilbage.«Tak for Mad, Fa'r.»«Godt, godt,» han
							 nikkede og blev siddende, Tue gik hen og tog ham under
							Armen.«Kom så og lad os gå ind.»Fader rejste sig lydigt, og de gik sammen ind i Kabinettet, hvor han
							strax søgte hen til Lænestolen. Tue fik Lampen tændt og Gardinerne
							trukket for.«Vil du ikke hen til Bordet og læse?»Fader rystede på Hovedet. Tue tog sine Bøger frem og slog op i dem
							- ja, dér var det; han havde slet ikke læst i Dag -
							hvor var dog Dagen blevet af? Inden han vidste det, var det jo mørkt
							- det var ikke, fordi den gik så hurtigt, å nej, å nej endda
							- men så tomt, så uendelig tomt.Lampen kogte inde bag sit klare Glas, han stirrede i dens Lys, til det
							plettedes for hans Øjne.Han tog sig sammen og gav sig i Lag med Bøgerne.Fader sov igen. Tue skottede til ham. Lykkelig han, at han kunde sove,
							både Dage og Nætter - få Fred til at sove. Udenfor suste og
							sukkede det gennem Alleen, Ilden glødede bag Ovnristen, og Tue stirrede
							atter i Lampelyset. Til han vågnede med et Ryk og mekanisk læste videre,
							til sidst slående sagte Takt i Bordet for at holde Tankerne samlede
							- han måtte, måtte jo lære dette - måtte -
							- hvorfor? Han så atter op - blive Student
							- bah - bah - hvad betød det? hvad vilde
							det sige? var det derfor
							 , han læste? nej, nej, det var for at standse Tankerne,
							når de begyndte at vågne og tage Fart, det var, fordi det hørte med til
							Dagens Gærning, fordi det var hans Pligt - nu en Gang
							- og fordi - ja, fordi han havde lovet Moder det
							- den Gang - å den Gang - nå, nå
							- -- det var den pytagoræiske Læresætning -- Matematik var godt - en Prokrustesseng, hvori den
							menneskelige Tanke sønderlemmedes, til den passede til det hårde Leje
							- det var bedre end Historie, bedre end alt, det gav sådan en
							Fred - Upersonlighedens Fred.Tue læste og læste, og Aftenen gled.«Så» - han vågnede op af sin Læserus og rejste sig; Stuen var
							bleven kold og skumrende, Lampen truede med at gå ud, naturligvis var
							den ikke fyldt med Petroleum, nej, naturligvis - nå, det kunde
							jo være det samme nu, nu skulde de dog i Seng - Gudskelov!«Fa'r,» han ruskede læmpeligt i ham, «kom nu ind i din Seng »Fader vågnede og kom op ved sin Krykkestok. «Nå ja, ja,» mumlede han og
							gik hen mod Sovekammerdøren.Tue gik lidt efter ham: «God Nat, Fa'r.»«God Nat - god Nat, min Pige.»Tue blev stående - han kunde ikke bekvemme sig  til at gå i Seng endnu. Han begyndte
							at gå rundt om Bordet, rundt og rundt; han kom uvilkårlig til at tænke
							på Kristiern den Anden, som Regitze altid havde fortalt ham så meget om,
							og hvis vilde, røde Styrke hun lidenskabeligt havde beundret -
							Kristiern den Anden i sit Fangekammer på Sønderborg Slot -
							rundt og rundt - der var en Fure i Bordets Rand, den lod han
							sin Finger glide i, så kunde han tro, han havde vandret her så længe, at
							han havde slidt den hul - det måtte være dejligt at være i et
							Fængsel - Livsfange - så behøvede man aldrig at
							komme ud af sit Hi, Verden var gemt bag de tykke Mure - om han
							nu begik en Forbrydelse, så han dømtes dertil? hvilken Forbrydelse
							skulde det være? - han standsede og grundede - så
							lugtede han en stærk Os, det var Lampen, der var ved at gå ud. Han
							rystede Drømmen af sig, slukkede Lyset og gik ind i Sovekammeret.Men han faldt ikke strax i Søvn som de tidligere Nætter; han lå længe og
							drejede sig hid og did, uden at kunne finde Hvile. Han havde jo set det
							- det var forbi, Freden og Glemslen var omme. Dagens mange
							indtryk vilde ikke forlade ham, han hørte Drengenes Råben og Larmen, han
							så Menneskefærdslen på Gaderne, og Engene, som han havde set dem, da han
							gik hjem over Granitbroen - hele det friske og muntre Liv, og
							så i Modsætning dertil Stilheden herhjemme og Fader. -
							-Det havde dog altså været farligt at vove sig ud; skønt hun ikke var der,
							havde hun virket på Afstand ; hendes Øjne lo imod ham, hendes Stemme lød
							i hans Øren - hvorledes skulde det da blive, når hun kom
							tilbage? Om han holdt sig helt borte fra Skolen? det kunde han jo ikke
							- og, desuden vilde hun vel snart søge ham op, han vidste jo
							fra Ane, hun tit havde været og spurgt til ham, mens han lå syg
							- og Fader, o Fader - - - ja, nu
							sov han  igen, hæst og
							rallende, næsten som i Dødskamp. Hvad skulde det dog blive til med dem,
							hvad skulde det blive til - -?- nej, nej - han vendte sig hæftigt om på Siden, det
							hjalp ikke - han vilde have Fred, kun
							 Fred og det alene - de skulde lade ham i Ro,
							han havde levet nok, han vilde sove - - ja, men hvorledes
							 ?Han kom pludselig til at huske på hin Klippeø, hans Morbroder havde
							fortalt om, hin Ø oppe i Ishavet, som Bølgerne ustandseligt slog op
							over; men nu var den ham ikke til Skræk som i hans Barndom, nu syntes
							ham dens hårde Sten den eneste Hovedpude, hvorpå han ret kunde finde
							Hvile; med den under sin Kind vilde han kunne slumre hen i den Fred,
							hvorefter hans Hjærte sukkede, og hvorfra der ingen Opvågning gaves
							- - -- - og mens han lå og lyttede til disse Ishavets
							evigt skyllende Bølger, lullede deres Piasken ham umærkeligt i Søvn.- - - - - -
							- - - - - -
							- - - - -Men Uroen var vakt i hans Sind og lod ham ingen Fred. Det var, som hørte
							han idelig Moders Stemme spørge: «Hvorledes har du røgtet det Hværv, jeg
							gav dig, at drage Omsorg for din Fader? hvad er han blevet til under din
							Varetægt?»Han kunde vel intet gøre derfor, men Synerne fra den foregående Aften
							vilde ikke forlade ham, og stærkere og stærkere så han Forskellen mellem
							nu og da - og alt imens han følte sin Kærlighed til Fader
							skyde ny og kraftig Væxt, som et Træ, der vilde beskytte og beskygge
							dette trætte, hvide Hoved, mærkede han samtidig Angsten for at miste
							denne sidste kære voxe med som en sig fast slyngende Snylteplante. Han
							gik til Lægen for at spørge, om der var noget at gøre ved Fader.Han traf ham i hans Konsultationsstue ud mod Gaden og Dæmningåen. Dér sad
							han foran sit Skrivebord  i
							Slåbrok og Tøfler, arbejdende i store Protokoller. Det var hen i
							Skumringen; det svindende Dagslys spejledes i Væggenes få, skævt
							hængende Billeders flueplettede Glas, i Lægens Briller, som lå på
							Trækpapiret, og i hans store, skaldede Pande med det tynde, gråsprængte
							Hår strøget glat ned om Tindingerne. Der var tomt, uhyggeligt og støvet
							overalt i det høje, smalle Værelse; henne i en Krog stod en Benrad på en
							Mahognisokkel, med en Jærnstang op gennem de grå, buede Knokler. Den
							viste Tænder og grinte, som var den veltilfreds med sit Opholdssted.«Om der er noget at gøre?» Lægen lagde sig tilbage i Stolen og så gennem
							det gardinløse Vindue ud på Åen, der mørk og stille gled hen under
							Broerne, som var den sig en lønlig Brøde bevidst, «- nej, der
							er ingenting at gøre!» han slog Hænderne mod Stolens polstrede Armlæn,
							så Støvet røg op i en grå Damp, «her hjælper ingen Kunst -
							ingen Kunst - og hvor
							 hjælper den overhovedet? - lad løbe -
							lad løbe -»Han tog et Timeglas fra Bordet og holdt dets to klare Halvkugler op mod
							Lyset, med Hånden om den tynde Stilk; et Par falmede, grønne Silkebånd
							var svøbt om Glasset - den brunrøde Sandmasse var næsten løbet
							ud af den øverste Kugle, mens den nederste langsomt fyldtes som af
							sivende Vand. Lægen så en Stund derpå, så gav han sig til at ryste
							Glasset så hæftigt, at de sidste Sandskorn tog ilsom Fart -
							som en Sværm opskræmte Myrer smuttede de ned i Dybet. Det var Tue, som
							så han sin Faders Liv forsvinde under disse hvide, fyldige Hænders Ryst.Lægen skød Timeglasset hen ad Bordet.«Ingen Kunst - og det er godt det samme - her,» lagde
							han lidt efter til hen for sig.Godt - det var godt, at hans Fader - Tue knugede sin
							Hue i Hånden, hans Læber dirrede, men  pludselig traf hans Blik et Navn i Protokollens
							sirligt linierede Rubrikker, hvor de døde stod opmarcherede- et Navn, han kendte - Charlottes -«Charlotte - er hun død?» udbrød han hvid i Ansigtet og kom et
							Skridt frem.Lægen så ned i Protokollen: «Hvilken Charlotte? der er død så mange
							Charlotter »«Charlotte Ruben.»«Nå, hende - jo, hun døde i Tirsdags - Lungesvindsot
							-» Lægen satte et Krys ved hendes Navn, «hun har
							 betalt.»Tue stod som i en Svimmel - Charlotte - lille
							Charlotte død - og han anede det ikke, han havde ikke tænkt på
							hende i langsommelige Tider, han havde ikke spurgt til hende -
							hun, som kom så trofast til Regitze -Lægen så op, der kom et kynisk Glimt i hans Øjne.«Hm, nå således - ak ja, - vi er alle Mennesker- es ist eine alte Geschichte - jeg synes for Resten,
							hun var fire Ar ældre end du, det duer sgu ikke, når man bliver ældre
							-»Tue så på ham, han hørte knap hans Ord.«Nå, men det bliver noget for min Ven, Pastoren; han holder så meget af
							at begrave Ungdommen - det styrker hans Tro så rart
							- ja, han
							 er kommet sig, han kan såmænd opnå at begrave mange endnu- sådan går det: de gamle lever, de unge dør, de, som gærne vil
							af med Livet, må blive, de, som nødigt vil, må af Sted. Det er en gammel
							Erfaring.»Tue tog sin Hue.«Nå, du vil gå - ja, gå du kun, jeg kan ikke hjælpe dig, og jeg
							har travlt, der er endnu mange tilbage - hm, hm, hvor langt
							kom jeg - Nr. 29. Tyfus - har ikke
							 betalt sin Regning endnu - Nr. -
							-»  Tue gik
							- gik og gik gennem de mørke Gader, hvor Stenbroen lød under
							hans Skridt, til den svandt, og han kom ud på Landevejen. Men han
							mærkede det ikke, han gik frem ad i Mørket uden at høre, uden at se
							- i én alt opslugende Tanke: Charlotte var død, og han vidste
							det ikke. Han havde ikke tænkt én Tanke på hende, siden Moder var død,
							ikke besøgt hende én eneste Gang. Ak Charlotte - Charlotte
							- - der vågnede en dump Uvilje et Sted i hans Sind
							- hvad var det? nå, det var Lægens Ord om ham og Charlotte
							- o, denne Elskov - han fordrejede Munden, som havde
							han slugt en vamlende Gift - nå, hvad så - han
							kendte jo den Mand, og han havde ingen Ret til at forekaste andre deres
							Lavhed, han, som havde kunnet handle således - ak, det var
							altså ikke Glæden alene, der gjorde et Menneske egenkærligt, også Sorgen
							kunde gøre det, den hellige Sorg, han hidtil havde troet på, som det
							eneste lutrende i Livet - - -Der kom et stridt Sus ned imod ham.Han standsede og så omkring sig - han stod på en smal, stejlt
							opadstigende Vej, på bægge Sider hegnet af Nåletræer, Bjærgfyr og Gran,
							mørke og truende i Skumringen, vuggende de tunge Grene mod den grå
							Skyluft som Bjørnelabber, løftede til Slag. Til højre steg mægtige
							Banker opad og forsvandt i Mørket - han stod på Urelandevej.I det samme han blev sig det bevidst, forsvandt hver Tanke på Charlotte
							- som et Søm rammedes det igennem ham, at hans Fader skulde
							dø, dø fra ham som Alf og Anton, som Regitze og Moder; der var ingen
							Udvej til Frelse, der var ingen Kunst, som hjalp - «lad løbe
							- lad løbe -»Han vaklede, han blev med Et så afmægtig træt, som skulde han falde om
							- han støttede sig til Jærnrækværket, der løb langs Vejen over
							de dybe Skrænter  -
							o, hvad vilde han da også her? hvad havde styret hans Fod herhen?Han så som i et Syn hin sollyse, muntre Sommermorgen for År tilbage, da
							Fader, den unge Assistent og han holdt dér oppe på Banken, mens Fader
							pegede ud over det dybtliggende Land og forklarede «Den stolteste, den
							skønneste Landevej i Danmark - og den sværeste at anlægge og
							byggen - han så hans lange Skæg flyve for Vinden, hans
							strålende Øjne under de svære Bryn, og han hørte hans stærke Røst
							- -Det puslede i Bjærgfyrrene ovre under Bankerne; de lå dér som Bjørne ved
							Heltegraves Fod - ja, netop Heltegrave - under disse
							Banker lå jo hans Faders Manddomsmod jordfæstet - så vidt var
							det altså kommet siden hin Morgen, at Lægen kunde sige: «Her hjælper
							ingen Kunst - og det er godt det samme» - så vidt
							-Han begyndte atter at gå, han var kommet til at tænke på en Bænk, som
							stod højere oppe, på en Skrænt, med fri Udsigt ned over Landet; dér
							vilde han op, dér vilde han lægge sig til Hvile, dér vilde han blive
							- han gik efter den, som var den hans Kiste.Ad en smal Gangsti og gennem en Krat af Nålebuske nåede han derop.En frisk, rå Blæst slog ham i Møde, da han trådte ud på den åbne Højde;
							Bjærgfyrrene flokkedes som Trolde ned ad Skrænterne, længere nede
							strakte Skovslugterne sig hen i skumle, tågede Dale, og i Dybet lå
							Engene, utydelige, sortgrønne som vidtudbredte Sumpe, med svagt
							blinkende Vandstriber - bagved tegnede Bankedragene deres
							udvidsket dunkle Linjer langs Himlen. Fjorden lyste spøgelseshvid og
							diset, i dens inderste Vig lå Byens skinnende Bue, tindrende af Lygter
							og Lys, som et funklende Smykke i Mørket.Som Tue stod dér alene og stirrede ned mod disse Lys, hvor nu talrige
							Familier samlede sig i Samværs Gammen og Glæde efter omhyggeligt at have
							stænget Dørene af for alle ensomme og hjemløse, steg et svidende Had i
							hans Hjærte, et Had mod disse Mennesker, der forenedes i muntre,
							fortrolige Klynger, trygge ved hverandre og deres ubeskårne Tal,
							ligegyldige for alle andres Smærte og Tab, mens han lige havde hørt
							Dødsdommen afsagt over den sidste, han havde at elske og holde sig til
							- et Had til hele dette uretfærdige Liv, til denne
							bedrageriske Verden, et Begær efter at kunne ødelægge, udrydde denne
							selvkærlige, svigefulde Slægt fra Jordens Overflade, drukne den under
							Havets vældende Bølger, under en Syndflods Storm og Tugt - ja,
							en Syndflod. - Han så jo Fjorden derude, og det Sted, hvor han
							nu stod, havde en Gang været et Forbjærg, en Klint i Havet, den Gang
							Vandene fyldte Engenes Bund og gik op forbi Kølholt og Skibet Kirke
							- om de nu kom igen, Vandene, om de nu brød ind over Kysterne
							og stormede op gennem Gaderne, brusende gennem Stræder og Gyder,
							skyllende hen over Torvene, rivende alt med sig, styrtende Husene i
							Ruin, hvirvlende de skrigende Mennesker med sig, larmende ned mod Engene
							og under Triumfhyl erobrende det tabte Land tilbage, så næste Morgen,
							når den bleg oprandt, kunde spejle sig i den urolige Vandflade, mens det
							flød med Lig under Kysternes Skove.Hvor længe havde de ikke truet, Bølgerne - alle disse Bække og
							Vandløb dernede, de var jo udskudte Pile, varslende om hvad der skulde
							komme. Og hvor ofte havde han ikke hørt dem derhjemme, i stormfulde
							Efterårsnætter, når Vandet steg og gik helt op i Haven, råbe og huje:
							«Vi kommer! vi kommer!» Da havde han frygtet deres Råb og tryglet Gud om
							Beskærmelse for sig og sine og den hele lille By -  ja, det var den Gang, han endnu
							elskede Livet og Menneskene; nu anråbte han om Ødelæggelse, om at
							Vandene måtte komme som en Stormflod over Jorden og udrydde Menneskenes
							onde Slægt i en eneste fælles Død, at denne Elendighed kunde få Ende!Han var sunket ned på Bænken, som stod i Læ under en mægtig Bjærgfyr med
							vreden Stamme, han pressede sin feberhede Pande mod Ryglænets isnende
							Metalbeslag, drejede sig om på Ryggen og stirrede op i Himmelhøjden,
							hvor gråsorte Skyer fløj hen i Virvar - kun enkelte hvide
							Strøg lyste ned til ham.Ravne kresede der oppe om Grantoppene, skrålende og skrigende, baskende
							med de store Vinger i Blæsten; i Toppen af den højeste Fyr havde en af
							dem sat sig til Hvile, foldet Vingerne sammen om sig som en Kappe og
							lagt det stornæbede Hoved på Skakke; han syntes, han så dens Øjne
							blinke, at han mødte dens stiye, luende Blik, han lå ubevægelig og så op
							på den. Troede den, at han var et Lig, dens Bytte, vilde den om lidt
							spænde Vingerne ud og lade sig dumpe ned på hans Bryst, skrabende med
							Fjerene hen over hans Klæder, til den pludselig huggede sit kantede Næb
							i hans Strube og i slugvorren Hast, med de mistænksomme Øjne rettede på
							ham, slubrede hans Blod i sig, så det gurglede og klukkede i dens Hals
							- - -- o ja, om den vilde komme - om den vilde komme og
							hakke hans pinefulde Hjærte ud!Blæsten gyngede Fyrren under den, de skråt nedhængende Grene svajede som
							Vinger, som lettede selve Træet på sig for at styrte sig over ham,
							Ravnen vaklede hid og did i Toppen, som Fuglen på et hedensk Banners
							Stang i Kampen - kom den?Nej, den drejede Hovedet, så hen over Træerne, spilede Vingerne ud med et
							hæst Skrål og gik til Vejrs, sejlende ud over Engene, hvor dens Brødre
							fløj skrigende rundt.Hvad var det, som havde skræmmet den? Han løftede Hovedet og lyttede, men
							hørte kun Blæstens Klagesang nede i Engene, dens stride Hvislen i
							Nåletræerne på Skrænten og sørgelige, vildfarende Tuden oppe i
							Højdeskoven - men alligevel - han blev pludselig
							angst, så han rystede - der taslede Trin under Træerne, der
							lurede Varulveøjne under Rødderne, hvide, tynde Hænder greb efter ham
							fra Mørket - hele den Hærskare af Spøgelser og hævnende Ånder,
							han havde manet op, samlede sig til Doms over ham selv - i et
							Lyn gik alle hans onde og troløse Gærninger ham forbi - han
							sprang op og huggede omkring sig med knyttet Næve -
							- -Da med Et - han standsede og lyttede - ti hør, midt
							gennem Nålenes Brusen og Knagen af Grene og Stammer lød der noget, noget
							lyst og klart - som en Sang - ja, en Sang
							- der kom nærmere og nærmere i hastende Fart - hvad
							var det dog? nej- nu var det borte - kun Blæstens Ul lod sig høre,
							men dér, dér igen - og stærkere end før - klart og
							højt tonede Sangen, hurtigere og hurtigere nærmere - som en
							hvid Due båret på ilsomme Vinger- som et Lys, der skød gennem Natten - Ordene kunde
							han ikke skælne, men han hørte, det var Tysk, han hørte, hvis Stemme det
							var, og han fløj ned ad Stien, i et Spring over Buskene, frem gennem
							Krattet, ned mod Landevejen -- nu hørte han de ilende Hovslag, Vognhjulenes hastige Rullen
							på den stejle Vej - og Sangen, Sangen - -«- - - - Und immer weiter,
								hopp, hopp, hopp!ging's fort in sausendem Galopp,dass Ross und Reiter schnoben,und Kies und Funken stoben - - -
								- - - »«Lull!» Hans Skrig genlød i den trange Grandal,  kastet tilbage af de stejle Vægge -
							halvt som et Nødskrig, halvt som et Jubelråb.Sangen holdt pludselig op, Hestens Hovslag standsede, Hjulene rumlede
							ikke mere.«Hvem dér?» lød en klar Pigestemme i Mørket, munter og trygtløs.«Lull! Lull! det er mig.»Tue løb ned på Vejen; dér holdt hun i sin lille, åbne Vogn med den sorte,
							højbenede Hest dansende foran i Seletøjet, trippende uroligt med Hovene
							og rystende det langtmankede Hoved.«Tue,» hun sad fremadbøjet og rakte Hånden ud imod ham, «er det dig? men
							hvordan er du dog kommet her op i alt det Mørke?»Han svarede ikke, han holdt fast ved hendes Hånd, med Panden lænet mod
							Agestolens Armlæn, han følte sig som en Skibbruden, et forbisejlende
							Skib har taget op.«Men Tue, kom dog med, kom dog med,» hun knappede Forlæderet til Side,
							«så, kom nu -» Hesten rykkede i, den vilde atter i Fart, men
							et Par Tilråb fra Lull og et Ryk i Tømmerne holdt den i Ave; Fod for Fod
							gik det ned ad Vejen, som snegleformig snoede sig ned gennem Dybet.De talte ikke til hinanden - Blodet dunkede ham endnu i Hovedet
							efter den voldsomme Sindsbevægelse; han vidste knap, hvorfor han var
							løbet herned, hvorfor han havde råbt således på hende, hvorfor han sad
							her ved hendes Side - men han så hendes Ansigt under Hattens
							Skygge, og hendes blonde, lokkede Hår, som fløj i Vinden -
							hendes Øjne smilte til ham, så beroligende klare, mens de små,
							behanskede Hænder styrede Tømmernes lange, gyngende Strenge. Han følte
							sig så tryg som aldrig, siden Moder var død«Tue.»«Ja.»  «Tue, jeg véd nok, at
							din Mo'r er død, siden jeg sidst så dig, og at du har været syg,» sagde
							hun sagte; hun så ikke på ham, men spejdede ud efter Hesten og Vejen.
							Tue svarede ikke, han bøjede kun Hovedet - hun havde jo intet
							trøstende sagt ham, og dog var det, som rakte hun ham al Verdens
							Husvalelse - blot hendes Blik - blot hendes Stemme
							med denne svage, tyske Klang -De kørte dybere nedad; jo dybere de kom, des højere tårnede Bankerne sig
							op omkring dem. Hjulene knirkede på den bratte Vej.«Lull, hvad var det, du sang?»«Det var «Lenore», Burgers «Lenore», den synger jeg altid, når jeg sådan
							kører i Mørke; der er sådan en Fart i den - og så holder den
							Spøgelser borte, skønt den selv er en Spøgelsesvise,» hun lo, «men syng
							den bare ikke, for så snart «Knægt Ruprecht» hører den, sætter han i
							Fart,» hun rørte med Piskesnærten ved Hesten; «- jeg lærte den
							af Mo'r, hun sang den altid for mig, når vi kørte hjem gennem Skovene
							nede ved Immerstadt, og jeg var bange for Mørket og Fyrrene,» lagde hun
							langsomt til.«Lenore» - det var det jo også -Lenore fuhr um's Morgenrothempor aus schweren Träumen- den havde hun sunget som Barn dér nede i Immerstadts Skove
							- og den var jo - ja, den var jo hans «Åge og Else»
							- det danske Folkevisevemod udsat for teutonisk Furiosotempo
							- Else, som ikke kunde glemme Åge, der var blandt de døde,
							Lenore, som græd for sin Wilhelm og fulgte ham i Graven- dér sad hun jo ved hans Side - Else, Lenore, Lull
							- hun, der kom til ham som et Lys i Natten, Befrielsen fra al
							Nød og Angst, hun, der vilde hjælpe ham at bære Kisten gennem den mørke
							Skov, som den trofaste Else i hans Barndoms Billedbog - hun,
								 under hvis Beskærmelse
							han følte sig så tryg som intet andet Sted -- at han havde kunnet erklære alle Mennesker Had, havde villet
							drukne dem alle under en fælles Syndflod, at han havde glemt, at hun var
							til, at hun var god og trofast -Lull vendte sig om, deres Øjne mødtes, og inden han vidste det, lå hun
							ved hans Bryst, med Armene slyngede fast om hans Hals, hendes bløde Hår
							kildrede ham på Kinden, og hun kyssede ham, hæftigt og ømt.«Tue - Tue -»Han lod sig glide ind til hende, lod sig kysse og vidste det næppe, følte
							kun denne varme Munds Tryk, dette bløde Bryst, hans Hoved hvilte ved
							- og nu brast alle Kilder, Væld på Væld sprang op, Sluse gik
							op efter Sluse, Gråden strømmede frem, som var det hele hans Livs lange
							Sorg, der nu fik Luft.Lull sagde ingenting, så kun ud efter Knægt Ruprechts spidse Øren, som
							begyndte at vejre, da den ikke mere mærkede sin Herskerindes styrende
							Hånd, bøjede sig atter ned over ham og kyssede ham, uvilkårligt vuggende
							ham i sine Arme som et Barn.«Tue - Tue -»- _ - _ Han havde grædt ud; nu lå han med lukkede
							Øjne og åndede sagte - mat og træt, men så lykkelig befriet,
							tæt ind til hendes unge Bryst, som havde han her fundet sin Havn for
							Livet - - -- - - - - -
							- - - - - -
							- - - - -Nu kom der atter en Opgangens Tid for Tue mod Livet og Lyset. Han følte
							sig ved lysere Mod, end han længe havde gjort. Det, han havde frygtet
							som en Fare, havde vist sig at være hans Frelse. Sløvhedens Tågehue
							havde han vel mistet, men varligt havde hun bundet ham Trøstens
							Valmuekrans om Panden; hun lod ham ikke blottet for Smærtens Kulde, han
							stod ikke ene imod den, han havde hendes Hånd  i sin. Og han holdt fast ved denne Hånd, som
							var den det eneste sikre i Livets Hvirvel, han klyngede sig til den, som
							den i Afgrunden nedstyrtede Mand klyngede sig til Virakbusken, han
							lukkede Øjnene og glemte Dødens lurende Drage dernede, glemte, at den
							endnu ikke var mæt, at dens Gab endnu stedse var spilet til Rov
							- for at indsuge Livets søde Honningdråber. Han følte, at slap
							han denne Hånd, vilde han styrte ned i Døden, ned til de onde Ånder, som
							havde overvældet ham den Aften i Ureskov, hvis hun ikke var kommet til
							ham med Lys - som Persefone gennem Dødens Nat. Hun havde ikke
							nøjedes med at tage, hun havde også givet - at give var hendes
							Væsen, og han trængte så hårdt til at tage.Han bøjede Hovedet og lod Valmuekransen omdufte sit Sind. Han, som fordum
							ikke havde hvilet, før han havde udgransket hele Fremtidens Horizont,
							lukkede nu alle Døre og Vinduer til for at gemme sig i Nuet. Han søgte
							at glemme, hvad han havde mistet, og hvad der endnu forestod ham, for at
							hvile ud i Mindet om hende. Når det sørgelige Forfald dér hjemme kom ham
							altfor nær ind på Livet, når han så, hvorledes Lægens Ord opfyldtes Dag
							for Dag: lad løbe! lad løbe! hvorledes Fader mer og mer svækkedes, når
							han nu måtte hjælpe ham med det allernødvendigste, når han således sad
							ved Bordet og måtte made ham, Skefuld for Skefuld, mens Suppen løb Fader
							ned i det hvide Skæg, når da Fortvivlelsen var ved at bukke ham sammen,
							manede han hende frem for sig, hendes Smil, hendes Stemme, hendes bløde
							Håndtryk, og der gled som et Solskin hen over ham og styrkede ham på ny.
							Ja, selv når de Stunder kom, da han blev sig bevidst, at det snart måtte
							være forbi, at han snart vilde stå ved sin Faders Dødsleje og nu ikke
							mere havde nogen Moder til at gå imellem, men selv måtte holde Stand
							over for Døden, selv se det
							 Ansigt til Ansigt, hvis kolde Pust  alene havde stivnet ham i Rædsel, tyede han til
							hende - holdt han kun hendes Billede tilstrækkelig fast i den
							kommende, uundgåelige Time, måtte han kunne stå det igennem.Hun blev ham mer og mer uundværlig; han syntes, at uden hende havde han
							ikke kunnet leve, hun var så frimodig, så overlegen, så munter og stærk,
							at der ligesom strømmede Kraft fra hende til ham; umærkeligt gik hun ind
							i Moders Sted og lettede fra ham den Livets Byrde, hun havde båret, og
							som han endnu ikke havde lært at magte selv. Han var gærne blevet hos
							hende hele Dagen, men han måtte jo hjem og hjælpe at pleje Fader; men
							ofte, når han sad dér i det mørke, øde Hus ved den sovende Oldings Side,
							eller når han bragtes i Forlegenhed med en Hjælp, han skulde yde, og som
							hans kejtede Hænder ikke kunde næmme, ønskede han, at hun havde været
							her med sin lette Hånd, drømte han på ny den gamle Drøm fra Kølholt Enge
							- at han vilde tage hende med sig hjem, at de altid skulde
							være sammen. Og han rejste sig og trådte hen til Vinduet, hvorfra han
							kunde se Kølholt Gård langt ude i det Fjærne. Her kunde han stå i
							Timevis, som da han var Barn, og stirre ud mod den hvide Gård, atter
							drømmende at den var Paradisets Have. Og når sent om Aftenen Lysene
							tændtes derude, syntes han, at de fjærne, små Lysøjne sendte ham så mild
							en Trøst gennem det store Mørke, der lå imellem ham og dem -
							- -- - - Men så hændte det en Dag hen i
							Foråret, da han sad ovre på sit Værelse ud mod Haven, at det ringede ude
							i Entreen. Han løftede uvilkårlig Hovedet og lyttede, men dukkede det
							atter i et ærgerligt Ryk: det var en dårlig Vane fra den Tid, Huset
							blomstrede, og hver Ringen derude forkyndte en Vens eller Gæsts
							glædelige Komme. Nu ringede der aldrig andre end Folk med Regninger
							- Vennerne  og
							Gæsterne - long, long ago! - det skulde da være
							Mester Linné - Tue smilte bittert - han
							 var den eneste trofaste - men pludselig vendte
							han sig på Stolen - der lød lette, hurtige Trin udenfor,
							gennem Faders Kontorer, Døren gik op - han rejste sig brat
							- dér stod Lull og Sigurd på Tærsklen.Han vilde gå dem i Møde, han vilde sige God Dag, men standsede forvirret
							- hvad var det dog? hvad var det dog, han følte? der foer som
							et Lyn igennem ham, da han så dem stå dér, beskinnede af den varme
							Eftermiddagssol, ranke og unge, blussende af Friskhed og Glæde, i dette
							dødsmørke Hus - var det muligt, var de komne her? Han følte en
							Harme rejse sig i ham, som han ikke vidste, hvorfra kom, og som han
							forgæves søgte at betvinge. Sigurds sirligt børstede Jakke, hans brogede
							Sportsbluse med det brede, forgyldte Spænde, Lulls lyse Kjole med de
							korte Blondeærmer, hendes store Sløjfehat, her midt i Støvet, Mørket øg
							Forfaldet - det skurrede som en Dansemelodis frække Toner hen
							over en Grav - det æggede ham som et rødt Klæde en Tyr
							- og det var ham, der havde ønsket, at Lull måtte komme og
							leve i disse Stuer - nu hun blot satte Foden over Tærsklen,
							følte han det som en oprørende Krænkelse, som en Spot mod ham, mod
							Fader, mod de døde - - hvorledes skulde han forstå
							sig selv?«God Dag, Tue,» Sigurd gik frem i Stuen, «nå, sidder du her? det er
							ellers svært længe siden, jeg har været herude,» han så sig nysgerrig
							om.Tue følte sig som den sidste Ætling af en stolt Slægt, der nu måtte se
							uværdige fremmede besnuse hans Fædres sunkne Arne - at Loftet
							ikke styrtede sammen over dem!«Hør, hvad er det?» Sigurd standsede og lyttede.Ovre fra de andre Værelser genlød Dumpet af Faders Krykkestok og Lyden af
							hans slæbende Fødder.«Hvad er det?»  Tue formåede
							ikke at få et Ord over sine Læber, han sad og svælgede, det kogte rødt
							for hans Øjne af Harme.Det stærke, sildige Solskin lyste ubarmhjærtigt ind i Stuen over de
							forsømte Vægge, det uvaskede Gulv og de Dynger af Støv, som lå over alle
							Møbler. Uden for Vinduet grønnedes den vårlige Have, de hvide
							Kirsebærtræer skinnede som Svaner i det Grønne.«Nå, Tue - vil du så med?» spurgte Sigurd og så forundret på
							ham, «det er derfor, vi er kommet. Lull sagde: «I Dag går vi ud efter
							ham, så kan vi følges op i de søndre Skove, du har fortalt mig om»
							- du vèd de Skove, Tue, hvor vi legede som Børn.»De Skove - dér skulde han følge dem op - de skulde
							ikke nøjes med at komme her og bespotte hans Hjem, de skulde også løbe
							glade og sunde ad de løndomsfulde Stier, hvorad de nu forlængst svigtede
							Fødder var gået!Han skottede til Lull, hun havde ikke sagt ét Ord, siden hun kom
							- hun stod henne ved Bordet og skrev i dets tykke Støvlag.
							Hendes Profil skjultes næsten under den store Hat og Hårets blonde
							Bølge, men han så, der glimtede Tårer i hendes Øjne - disse
							Tårer gjorde ham rasende: hun vovede at græde over hans Hjem! De skulde
							ud, de skulde bort, både den, der bespottede, og den, der begræd hans
							forulykkede Hjem!«Nej,» stødte han frem, «jeg går ikke med.»«Ikke med?» spurgte Sigurd.«Nej,» han satte Foden hårdt i Gulvet.Sigurd så hen på Lull - om hun forstod det? Lull hævede
							langsomt Hovedet, gjorde en lille, kort Bevægelse mod Sigurd og vendte
							sig bort.«Farvel,» hviskede hun, idet hun lige strejfede Tue med Øjnene, og gik ud
							af Døren. Sigurd slentrede 
							hovedrystende bagefter. Dette her overgik hans
							 Forstand -- - - - Tue sad ene tilbage og
							stirrede på den lukkede Dør - hvordan var det dog gået til det
							Hele? - - ja, Sigurd, men Lull - hvor var
							det muligt, at han havde kunnet føle sig således til Mode ved at se
							hende her, Lull, hans kæreste Ven, Lull, med hvem han havde talt om alt
							og alle - ja, men aldrig om de døde, aldrig i Ord
							 om de døde - - og nu hendes sidste
							Blik, hvad mente hun med det? så ydmygt og tårevådt som bad hun om
							Forladelse, og dog så skuffet og bebrejdende - -- han rejste sig og gik hen til Bordet, han var kommet til at
							huske på, at hun havde skrevet i Støvet, hvad havde hun skrevet? Jo, dér
							stod det i små, tydelige Bogstaver, i fine, skælvende Træk, han huskede,
							hendes Hånd havde rystet -: «Tue» - «Tue»
							- «Tue» - atter og atter som et mørkebrunt Ornament
							i det gustne, hvide Støv - han havde nær bøjet sig ned og
							kysset det, men standsede så og gik tilbage til Vinduet. Han kastede sig
							på Stolen med Albuen støttet i Karmen og så ud i Haven; mellem det
							grønne Løv blånede Fjorden ind, blinkende af Solskin og store, hvide
							Sejl - nu gik de dér ude langs den rislende Strandbred, under
							de gamle Ege - - -- men hvorledes var det med Lull, hvad var det egentlig, han
							følte for hende? Dér havde han gået og glædet sig over, at nu var alting
							godt og klart imellem dem, og så kom dette over ham, uventet som et Slag
							i Ansigtet - så var da altså hans Slægtfølelse hundredfold
							stærkere end hans Følelse for hende - han mærkede det, halvt
							med angerfri Tilfredshed, halvt med undrende Smærte -
							-- og Lull - hvad mente Lull med ham?Han flyttede sig uroligt på Stolen; der var ved at komme noget
							ubehageligt op, noget, han længe havde vidst, men som han havde ladet,
							som han ikke  så. Nu mærkede
							han, der forestod et af disse Opgør med ham selv, en af disse
							Bryden-frem af dybere Lag, han ikke kunde lide, men som han måtte tage
							som noget uundgåeligt i sit Væsen, noget, der gik sine egne Veje uden,
							ja, mod hans Vilje - han lagde sig tilbage mod Stoleryggen og
							lukkede Øjnene, han fik give sig det i Vold.Det stammede helt fra hin Aften i Ureskov, fra da af var det, at Lull var
							blevet forandret. Allerede den første Morgen var hun en helt anden imod
							ham; så snart hun havde set ham, var hun kommet løbende hen til ham og
							havde rakt ham Hånden, men hun havde ikke som sædvanlig givet sig til at
							tale med ham, men havde ladet sin Hånd ligge i hans, mens hun så ham ind
							i Øjnene med et Blik, han ikke forstod - et så forunderligt
							glad, forventningsfuldt - eller opfordrende, kaldende Blik,
							som havde de truffet en Aftale, hun nu ventede, han skulde holde. (Han
							huskede også den Klang af Jubel, der havde været i hendes Stemme, da de
							den foregående Aften holdt ved Rødebro og måtte skilles -
							«Farvel, min Ven, Farvel,» havde hun sagt). Og da han forlegen havde set
							bort, var hendes Hånd gledet ud af hans, mens en egen Bleghed fløj over
							hendes Ansigt, og hun trak Vejret hurtigt og kort, næsten som havde han
							slået hende. Han havde søgt at få en Samtale i Gang som sædvanlig, men
							det var slet ikke lykkedes ham, hun svarede ganske åndsfraværende og
							bare stirrede på ham, men nu var den lykkelige Forventning forsvundet
							for en angstfuld Tvivl, til hendes Øjne sløredes af en dyb og smærtelig
							Skuffelse - hun vendte ham brat Ryggen og gik. Han havde
							prøvet at slå det hen og glemme det, men det var atter og atter kommet
							igen - hver Morgen havde han mødt den samme Forventning i
							hendes Øjne, som havde han lovet hende noget skønt, og ventede hun nu
							sin Gave - kun svagere og svagere  for hver Dag, mens Tvivlen og Skuffelsen
							voxede, ja - til Tider syntes han at se Harme glimte frem imod
							sig - men han havde
							 jo ikke krænket hende! Nu, det just gik så godt, nu, han
							just trængte så hårdt til hende, hvad var det så for nogle Kunster? han
							følte sig hjærtelig ilde til Mode, hendes ventende Blik var ham
							ubehageligt - som blev han bedt om noget, han ikke kunde give,
							ja ej alene bedt, men krævet
							 -Han havde anstrængt sig for at få det gamle Forhold i Stand, at komme til
							at tale med hende som fordum, og det var også lykkedes ham en Stund; men
							selv da var han ikke tryg, ti hendes Øjne veg ikke fra ham -
							det var, som anstillede hun en Prøve - om det kunde gå på den
							 Måde, om det var det
							 , han mente - - den gamle Klang var
							borte fra deres Samtaler, og han tav mismodig. Også hun blev tavs, og
							han så, at også hun led, det vemodige Træk om hendes Mund forsvandt nu
							aldrig mere for hendes glade Latter, det klagende i hendes Stemme kom
							mere frem, og mellem Brynene tegnede sig en fin, grundende Fure. Hun så
							ham ikke mere ind i Øjnene, svarede ham åndsfraværende, når han spurgte,
							og trak sig lidt efter lidt tilbage fra ham.Og alt imens så han, hvorledes hun gled over mod Sigurd, hvorledes det
							gamle Bånd på ny knyttedes imellem dem, den gamle Fortrolighed på ny
							omsluttede dem, mens han skødes mer og mer til Side. Hun, talte nu langt
							mer med Sigurd end med ham, og da hun talte om de Ting, han brød sig om,
							strejfede han heller ikke mere viden om på deres Ture, men blev hos
							hende. Og så ivrigt optaget af hinanden var de, at de kun sjælden
							henvendte et Ord til Tue, og han måtte da gå dér ved Siden og lytte til,
							mens han halvt krænket, halvt forundret spurgte sig selv, hvor det var
							muligt, at Lull kunde bryde sig om alle disse løse og tomme Ting, alle
							disse Dagens ligegyldige 
							Spørgsmål - havde hun da glemt, hvad de to havde talt om? Han
							søgte at fange hendes Øjne, men hun undgik at se på ham, kun af og til
							et hurtigt Strejfblik, fuld af den Fortørnelse og Smærte, han ikke
							forstod - han havde intet gjort hende, hvorfor skulde hun så
							behandle ham således? Var det muligt, at hun agtede Sigurd for mere værd
							end han - ja, han syntes næsten at spore det i hendes Færd
							imod dem; der var ligesom noget afbedende i hendes Væsen over for
							Sigurd, fordi hun så længe havde svigtet ham for Tue - nu, hende
							 om det - han trak sig fornærmet ind i sig selv,
							så kunde hun have det så godt; men det lod slet ikke til, Lull mærkede
							det, han kunde få Lov til at gå, så længe han vilde og glide ind i sine
							vrede og sørgmodige Tanker, uden han mere fik føle hendes lille Hånds
							trøstende Tryk i sin.Sigurd var derimod såre vel til Mode, nu var Sejren jo atter hans, og alt
							som han følte sig fastere i Sadlen, blev han også mere medgørlig, ikke
							så mistænksom og drilsk. Han viste sig atter velvillig mod Tue, skønt
							denne forskansede sig mut imod ham, ej heller giorde han mere sin Ret
							gældende over Lull ved at kysse hende mod hendes Vilje, eller når Tue så
							på det. Han behøvede det heller ikke, ti nu viste Lull ham en egen
							hæftig og hensynsløs Ømhed, der var vidt forskellig fra hendes kølige
							Stolthed imod ham al den Tid, Tue havde kendt dem, og som sårede ham
							mere end alt andet. Hvor led han ikke ved at se hende gribe Sigurds Hånd
							i sin eller slynge sine Arme om hans Nakke og klynge sig ind til ham
							- der var noget løssluppent og vildt, noget -
							najadeagtigt over hende, der fik noget fint og sart til at lukke sig i
							ham, som en Blomst, en Mimose, for en unænsom Hånd, og uvilkårlig
							kølnedes hans Hjærte imod hende. Han fandt, at hun blev ufin, og noget,
							der var det, kunde han aldrig elske. Kunde hun  være ham foruden, kunde han vel også undvære
							hende.Så var det, Fader blev mere syg og hjælpeløs, og Tue ikke længere kunde
							strejfe sådan omkring med dem, men måtte blive hjemme og hjælpe Ane at
							passe ham. Han var egentlig ikke utilfreds dermed, for så vidt
							- nu havde han jo intet andet end Bitterhed ud af Turene; til
							med mærkede han, at Lull blev anderledes imod ham, da hun hørte om
							Faders tiltagende Svaghed og Hjælpeløshed; der kom atter noget af den
							gamle Ømhed og Beskyttelsestrang i hendes Øjne, som han elskede så højt;
							men derfor havde han ikke glemt hint andet Udtryk, de kunde have, når
							hun så på Sigurd og kyssede ham, og han forblev kølig imod hende
							- og nu, nu var dette sket i Dag, og han havde med Et set, at
							han alligevel slet ikke elskede hende, ti hvor kunde han dog ellers føle
							sig så ilde berørt, når han i Virkeligheden så hende dér, hvor han så
							otte havde tryllet hende frem i Billede- det var da altså kun dette Billede, han elskede, kun hans
							egen Drøm om hende - eller havde han en Gang elsket også hende
							selv, og var det hendes Færd i den sidste Tid, der havde gjort ham kold
							imod hende? det vilde han helst tro, det var smukkest for ham selv.Men nu vilde han have det afgjort, nu skulde hun give ham Besked, enten
							hun vilde vælge ham eller Sigurd; han vilde ikke gå dér som en Per Tot,
							mens de gækkedes sammen, hun skulde ikke tro, hun kunde behandle ham
							efter sine Luner.Han rejste sig og gik atter hen til Bordet.Dér havde hun jo skrevet hans Navn; det betød vel, at hun holdt af ham,
							men så skulde hun også stå ved, hvad hun skrev - enten ham
							eller Sigurd- hun skulde ikke tro, at han var så forgabet i hende, at han
							lod sig behandle som hvadsomhelst,  det havde han jo nu mærket, at han ikke var,
							hvorimod det lod til, at hun - - -- han saa op og rødmede, han mærkede et Øjebliks brændende Skam
							over, at han kunde tænke således om hende, og da han så, at det var
							hendes lille, fine Bekendelse dér på Bordet, som havde givet ham denne
							kolde Overlegenhed, bøjede han sig hurtigt og pustede til Støvet, så
							Trækkene forsvandt som Spor i Vandet - han greb uvilkårlig
							efter dem, som vilde han holde dette lønlige Vidnesbyrd om hendes Ømhed
							fast, men standsede atter -- det korte Glimt gik forbi, og han blev igen kold: hun havde
							sveget ham ved at vende sig til Sigurd og skulde stå ham til Regnskab
							den Dag i Morgen; han skulde vise hende, at han nu ikke mere var så
							bange for at miste hende, han kunde vel nok være hende foruden. Først og
							fremmest vilde han ikke se, at hun lod Sigurd kysse sig; holdt hun sig
							ikke for god til det Pjank, holdt han sig for god til hende.Han slog den knyttede Næve i Bordpladen for at udslette hendes lille,
							skælvende Fingers sidste Træk og sin egen sidste Betænkelighed. Og alt
							dette for disse Støvbogstaver på Bordet - -
							-- - - - -Næste Dag sad de på Bænken ude i Nørreskoven, under de gamle Ege med de
							nyligt udfoldede, rødlige Blade; det tonede rundt omkring dem af
							Fuglekvidder og duftede syrlig friskt fra den græsbevoxede Jord og det
							gyldentgrønne Bøgeløv. Den solplettede Sti lå fuld af Knopskæl i bløde,
							brune Dynger og af lodne Bog - en Skare små, sorte Mus på
							Vandring. Kørevejen løb dybt nede i det fugtige Mørke under Kastanierne,
							hvis Lysekroner begyndte at tændes; mellem Stammerne blinkede Fjorden,
							rislende mod Strandbreddens Stene. Inde fra den rødtagede Købstad lød
							travl Vognrumlen og Gal af Haner.Tue sad med Hænderne i Lommen og skottede til  Lull. Endelig var han ene med hende, endelig
							efter en hel Dags Forsøg på at blive det, endelig var da Sigurd blevet
							træt af at udbrede sig over den Skovtur, Skolen skulde på, og havde
							foretaget et af sine sædvanlige Togter op i Skoven, denne Gang på Jagt
							efter Blomster til Lull.Nu kunde han sige det, og nu skulde det siges, og dog tøvede han. Lull
							havde været så underlig i Dag, slet ikke sådan, som han havde ventet
							det; hun havde været tavs og bedrøvet hele Tiden, ikke kysset Sigurd,
							ikke taget hans Hånd - som Tue næsten ønskede, for at han
							kunde have noget at hage sig fast i. Og som hun nu sad dér, lidt
							foroverbøjet med Hænderne i Skødet og så ned for sig, var der et sådant
							Vemod over hendes sænkede Ansigt, at han næsten ikke nænnede at komme
							med Bebrejdelser. Det var da halvt mod sin Vilje, at han udbrød:«Lull, jeg kan ikke forstå - -»Han standsede, angst for Lyden i sin egen Stemme - dér havde
							han dog besluttet at vise sig kold og ligegyldig, og nu hørte han al sin
							Krænkelse bryde frem.«Hvad kan du ikke forstå?» spurgte Lull åndsfraværende.Tue blev hidsig - hun gad ikke en Gang høre efter ham; det
							skulde have været før -«Jeg begriber ikke, at du kan - at du vil lade Sigurd
							- at du sådan kæles og - og kysses med ham.»Han stødte Ordene ud, idet han fordrejede Ansigtet, som spyede han dem
							fra sig som noget ildesmagende og hæsligt.Han så forskrækket op, Lull havde grebet ham om Håndleddet i et
							krampagtigt Tag.«Hvorfor
							 siger du det, Tue? hvorfor? hvorfor?» hun bøjede sig hen
							til ham, så deres Hår berørtes,  hendes Øjne stirrede i hans, vidtåbne i ængsteligt lyttende Venten.Hvad var nu dog det - hvorfor blev hun pludselig så ivrig? han
							glippede med Øjnene for hendes indtrængende Stirren og søgte at trække
							sin Hånd til sig; han blev angst for at fortsætte, bare han ikke havde
							talt - men hun holdt ham fast og spurgte igen, som den, der
							intet Hensyn kan tage, men må, må vide Besked:«Hvorfor siger du det? hvorfor? hvorfor? så svar dog!»«Hvorfor? hvorfor?» han vred sig på Bænken, «fordi jeg ikke kan lide
							- fordi jeg ikke vil se dig i hans Arme - fordi det
							er - ikke er - rigtigt mod mig,» fik han frem.«Tue, mener
							 du det?» hun greb ham om bægge Arme og stirrede ham lige
							ind i Øjnene; han så forbavset på hende, der fløj over hendes Ansigt
							Skær på Skær - af jublende Overraskelse, af opsprudlende
							Glæde, af ængstelig Tvivl - og derunder af frembrydende Varme
							og - og -«Tue, mener
							 du det? mener
							 du det?»«Ja, ja -» stammede han forvirret.Lull slap ham, hun sank tilbage mod Bænkens Ryglæn og drog et dybt Suk,
							som den, der endelig efter lange Kampe står ved sit Mål. Hendes Øjne
							duggedes af Tårer.I det samme raslede det oppe i Skoven i det fjorgamle Løv, Sigurds
							Fløjten hørtes mellem Stammerne.«Tue,» hun greb atter hans Hånd, «i Morgen Klokken fem vil vi ud til
							Grejsdalen, alene - Sigurd kommer ikke - vi to alene
							- kom dér ud på Banegården - vi to alene.»«Lull! Lull!» råbte Sigurd dér oppe fra, og i et Spring var han nede på
							Stien. Huen fløj af ham, så hans brune Krøller struttede i Vejret; han
							var rød i Kinderne af Springet, i Hånden vuggede han sin  Blomsterkrans - Anemoner,
							Violer og Storkenæb, vundne om en Pilevånd og bundet med lange Sløjfer
							af Græsstrå.«Se her, Lull, din Krans,» han skød Lulls Kysehat tilside og vilde vinde
							Kransen om hendes Pande, men hun holdt hastigt hans Hånd tilbage.«Lad mig være, Sigurd!» udbrød hun hæftigt.«Hvad Pokker -» Sigurd sænkede Kransen, idet han rådvild lod
							Blikket vandre frem og tilbage mellem Tue og Lull. Han så, at hun holdt
							Tue i Hånden, og krummede strax Overlæben opad, idet han blev bleg om
							Kinderne, men Lull rejste sig hurtigt, tog Kransen og hængte den om sin
							Arm, bøjede sig og rakte Sigurd Huen:«Dér, Sigurd.»Hendes Ansigt lyste, som om hun måtte gøre alle Mennesker lykkelige.
							Sigurd tog Huen, syntes et Øjeblik at vakle, som vilde han bryde ud, men
							standsede så - og spyttede.De gik langsomt ind mod Byen. Tue var tavs og urolig, Sigurd tvivlrådig,
							om han havde Grund til at være gnaven eller tilfreds, men Lull gik midt
							imellem dem med lette Skridt - der var en Bødme på hendes
							Kinder, en Glans i hendes Øjne og et Smil om hendes Mund, et sejrstolt,
							lykkeligt Smil, som ingen af dem før havde set, og som Sigurd
							efterhånden tilskrev sin Krans, mens Tue blev mer og mer ængstelig og
							omhyggelig undgik de halvt jublende, halvt ængsteligt spørgende Blikke,
							hun sendte ham, fulde af en egen øm Fortrolighed, en Samviden, hvorom
							han intet vidste, intet vilde vide. Han blev gnaven og ærgerlig; hvad
							var det nu for nogle Kunster, Lull havde hittet på - hun var
							da også et uberegneligt Pigebarn.- - - - -Tue gik frem og tilbage i sit Værelse, ikke med de sædvanlige, lydløse
							Fjed, men hastigt og uroligt, 
							idet han ofte standsede, så hen for sig og rykkede ærgerligt med
							Hovedet, mens han mumlede halvhøjt mellem Tænderne.Det var Dagen i Morgen, han tænkte på - hvad var det nu for en
							Historie, Lull dér havde fundet på? - ja, hvor ofte havde han
							ikke drømt om, at de var fri for Sigurd, fri for alle Mennesker for at
							de ret kunde tale sammen, men nu - nu - ja, nu rent
							ud frygtede
							 han for Dagen i Morgen, som lurede den på ham med en Fare
							- Fare, Herre Gud! det var jo noget Snak, det var jo Lull, han
							skulde mødes med, Lull, han kendte så godt og var så fortrolig med, hvad
							Fare var der i det? Han søgte at smile, men følte atter Angsten klemme
							om sit Hjærte, som den, der venter en Regning og ikke har Penge dertil.
							Nej, han følte det, han havde
							 ikke Penge; det kunde ikke nytte, hun kom og fordrede
							noget af ham, han havde intet at give, og hvor kunde hun også falde på
							det? Begreb hun da ikke, at han kun var søgt til hende for at modtage
							 , ikke for at give, hun skulde trøste
							 ham, intet andet - og nu begyndte hun med Et at
							kræve, hvad
							 vidste han ikke, men blot det, at hun krævede -
							han følte sig fornærmet derved, som havde hun begået Svig imod ham,
							brudt en Aftale, ti det
							 var jo ikke Meningen.Og det, der var sket ude i Skoven - ja, han havde jo fået at
							vide, hvad han vilde, det skulde vel betyde Sejr for ham - men
							var det ikke snarest en Pyrrhossejr, han hellere havde måttet være
							foruden? O, havde han dog aldrig talt, så kunde han ganske stille have
							draget sig bort fra hende og ladet Sigurd ene om hende - nu
							derimod - - -- nå, han behøvede jo endelig ikke at komme i Morgen, han havde
							jo intet lovet -- han blev atter rød - o Gud! o Gud! hvor vidt var
							det ikke kommet med ham, at han kunde tænke således på hende; hvor vidt
							siden hin Dag i Kølholt  Enge,
							da hans Hjærte havde blødt af Medlidenhed med hende og hendes ensomme
							Skæbne, til nu han forhærdedes imod hende, så såre hun ikke altid vilde
							give, men også rakte Hånden frem til Gave - altså havde han
							dog tænkt ret den Aften i Ureskov: det var ikke alene Livet og Glæden,
							der gjorde selvisk og kold, også Sorgen, også Døden gjorde det
							- og han, som havde villet elske alle Mennesker og tjene alle
							- så var da Egenkærligheden ikke til at undfly på Jorden
							- - -Nej, han tog derud i Morgen, han tog derud med hende; han vilde gøre,
							hvad hun vilde, han vilde ikke bruge hende til Tærne, dertil var hun for
							stolt og god - tænk dog, hvorledes hun var og altid havde
							været imod ham - han følte hele den gamle Ømhed vælde op i sit
							Hjærte, og et Øjeblik glemte han alt andet for den - men så
							greb han sig selv i en ængstelig Spejden mod Himlen over Havens Træer,
							om det ikke muligvis kunde blive dårligt Vejr i Morgen, så han slap.
							Mismodig rejste han sig og gik over i Stuerne for at se til Fader, som
							havde været særlig ringe i den sidste Tid.- - - - -Den lille Banegård ud til Grejsdalen og videre ud i Landet lå i det
							sildige Eftermiddagssolskin med sine åbne Ruder og sin skyggeløse
							Fliseperron; Toget holdt ude på Skinnerne, blanktpudset og kobberbrunt,
							stødende Røgen ud i hvide Dampe.Nogle koftegrå Bønder steg ind ad Kupédøren med Smørbaljer og tunge
							Pakker, indbundne i blomsterbrogede Tørklæder, i Hånden. Inde i den
							gultmalede Ventesal summede Spyfluerne under Loftet, Solen skinnede ind
							på det sandstrøede Gulv, Uret viste på fem.Den lille, strunke Stationsforstander med det rødblissede Hundeansigt og
							det tykke, vixede Overskæg stod henne ved Signalklokken, så på sit Ur og
							løftede  den hvide Hanskehånd
							- da kom Tue i hurtigt Løb gennem den tomme Ventesal og ud på
							Perronen. I samme Øjeblik var Lull hos ham.«Men Tue dog - hvor bliver du af?»Hun stirrede på ham med undrende Øjne, han vendte Hovedet bort for hendes
							Blik.«Å, jeg blev forsinket,» mumlede han, idet han rakte hende Hånden, «god
							Dag.»«God Dag, men kom nu, vi må skynde os. Jeg har Billetter.»De nåede lige op i en Kupé; så kimede Stationsforstanderen, Lokomotivet
							skreg op og begyndte langsomt at bevæge sig fremad, halende sine
							tre-fire Vogne med.Tue sank tilbage mod Sædets Ryglæn og tog sin Hue af; han var brændende
							varm, han havde måttet løbe hele Vejen, ti først i sidste Øjeblik havde
							han kunnet beslutte sig til at mødes med Lull - og nu angrede
							han det bittert, bare han dog var blevet hjemme! Hvordan var det, hun
							havde set på ham, blot fordi han kom lidt sent? så forundret,
							bebrejdende - hvad skulde det blive til?«Stakkels Tue,» hun bøjede sig frem og så ham smilende ind i Ansigtet,
							«så varm du er.» Hun vilde vifte ham med sit Lommetørklæde, men han
							standsede hende ængsteligt - de var ikke ene i Kupeen,
							heldigvis. Henne ved det andet Vindue sad to Bønder og så ud, brede,
							bøjede Bygge, hvis Vadmel spillede stålgråt i det stærke Solskin,
							gråhårede, børstede Hoveder og støvet Kindskæg - det var
							Hedebønder, det så han strax, Folk ude fra de store Hedelande, til hvis
							Grænse Banen lige naaede. Han kendte dem på deres Bygge, på deres
							rødbrune, rynkede Ansigter med den krogede Næse og de smalle, hvidlige
							Læber, på det sendrægtige, langsommelige Blik og de knudrede Hænder, så
							vante til at slide med Spaden og Hakken i den lyngseje Jord og den
							ubarmhjærtige  Al; han kendte
							dem fra deres Arbejde, fra deres Måltider i de små, svajryggede
							Lerhytter dér ude på de grænseløse, brune Flader, hvor Vinden uhindret
							kunde stryge, og Skyerne drage; han kendte dem fra Fader, der havde
							elsket dette Folk på den karrige Jord, han, som selv stammede ned fra
							slig en Hedebondeæt, der havde dystet og stridt og sejret for til sidst
							at sidde som brede Herskere dér ude på Tave Gård. Han huskede deres
							Gravstøtter på Jællinge Kirkegård: Torkild Tue Tavsen - Henrik
							Tue Tavsen - og efter hvert Navn, selv efter Farfaderens, som
							dog havde været Jurist og en vidende Mand, de myndige Ord: Bonde
							
							på
							
							Tave
							 . Det havde været hans Faders Slægt, de Mænd med den
							tavse Kraft og det ukuelige Mod, og hans Fader havde været som de i sin
							Manddoms Alder - men nu - ak nu - Fader
							dér hjemme i Lænestolen - - -«Tue, se ud ad Vinduet, nu bliver her smukt.»Han nikkede til hende; han følte sig med Et så tryg, nu var hun atter den
							Lull, han kendte, og han mærkede på ny al den Trøst, hendes klare Stemme
							og lyse Blik kunde rumme.«Ja vist, Lull,» han flyttede over ved Siden af hende og så ud.De kørte just gennem den sidste Udkant af Byen - nys udlagte
							Gader med høje, ubeboede Huse, store, tomme Pladser, overstrøede med
							Høvlspåner og plettede af gule Følfod. Så fulgte lange, grønne Kålhaver,
							og dér lå det sammensunkne Teglværk med det nedgledne Tag, han så ofte
							var kørt forbi som Barn, i tidlige Morgener, når de skulde op ad
							Urebanke, og Landturen ventede; dér gik endnu som den Gang det
							knokkelbenede, ludende Øg med den flagrende, grå Manke, rundt og rundt i
							det sølede, lerede Ælte; han huskede, hvor ondt han havde haft af det
							arme Dyr, der altid mindede ham om Kålunds Digt om den udslidte Krikke,
							og hvorledes det hele Dagen var kommet  frem for ham dér ude på Landet og havde
							forstyrret hans Glæde. Og dér, til allersidst lå Terkel Smits Bod, han,
							som havde hilst dem det sidste Farvel fra Byen.Nu sænkede høje, skovklædte Skrænter sig ned om Banen, de sidste Huse
							forsvandt, Toget kørte ind i den dybe, grønne Grejsdal. Solen skinnede
							varmt og rødt på det frodige, vildt voxende Græs, hvorigennen Åen gled
							blank og bølgeløs hen, spejlende Himlens hvide, ubevægelige Klodeskyer
							- hinsides Åen, i de fugtige Enge groede store Pilebuske,
							blinkende i Solskinnet, som Våbenholdere fulde af blanke Spær og Spyd;
							en let Varmedis svævede over Landevejens Kuppelpopler og de høje Skove.Gennem det åbne Vindue hørte de Vandet rinde mellem Sivene, ellers brødes
							den fredelige Stilhed kun af Hjulenes stigende og synkende Klapren og af
							en grøntbehængt Vandmølles sagtmodigt brummende Hjul.De kørte ind mellem Graner; de unge Stammer stod ranke og brune under
							Grenenes stride Mørke, Solskinnet glødede langt inde på Nåledækket som
							Skæret fra en Ovn - så var de atter ude i de grønne Enge
							- gyldentdryppede af Engkabelejer. Togfløjten peb skingrende
							højt, og de rullede op foran den lille Stationsbygning, som lå og smilte
							med sine røde Mure og blå Buder midt i Eng og Skov; Telegrafklokkerne
							sad tæt under Tagskægget som en Sværm af hvide Duer.«Så, Tue,» Lull rejste sig hastigt og hoppede ud, før han kunde hjælpe
							hende; hun stod nede på Gruspladsen og rakte leende Hånden op imod ham.«Sikken en Pi'e,» brummede den ene Bonde og spyttede brunt.Tue sprang ned til hende, og de blev stående og så Toget køre af Sted,
							rullende hen gennem de flade Marker og svindende ind i Skoven med en
							kort, forskrækket  Piben. En
							hvid Røg steg som en Skumboble op over Kronernes grønne Hav og brast i
							den lysende Luft.Så blev der ganske stille; de unge, krøllede Kornmarker skinnede langs
							Åen, og Skovene stod og sov deroppe. Kun af og til kvidrede en Fugl en
							kort Trille, dybest inde tonede Gøgens klare, forstandige Kuk-Kuk.«Nu, Tue!» Lull greb ham om bægge Hænder og så ham jublende ind i
							Ansigtet.Nu - hvad nu? - han blev atter angst og undveg hendes
							Øjne; men hun blev ved at holde fast ved hans Hånd og blev ved at smile
							med sit lykkelige Smil.De gik langsomt op ad den snoede Sti mod den gamle Kro, «Apotekerstedet»
							kaldet, som lå dér så hyggeligt med sine hvide Bindingsværksmure og
							mosgrønne Tag, hvor Duerne kurrede, og Husløg groede om de hvidtede
							Skorstene. På Dørtrinet sad en Kat og snurrede velbehageligt, vindende
							Halen om sine Poter. Langs den anden Side Stien brumlede Bierne inde i
							Æblehaven om de gule Halmkuber og de hvide, blomstrende Frugttræer; det
							duftede honningsødt af Spiræa. Inde bag de grønne Ruder slog en gammel
							Bornholmer sex.Over den åbne Plads foran Dansepavillonen, hvor Havekuglen stod og
							spejlede Lønnenes Krans, kom de op ad den stejle Banke, «Kronen».
							Skrænterne stod fulde af Tusindfryd, hvor hvide Sommerfugle sværmede,
							men Græsset var brunt og glat under Skoene, så Foden gled.«Tue dog - dumme Dreng - hjælp mig,» hun trak i hans
							Hånd og så ham smilende ind i Øjnene. Som de således stod dér på
							Skrænten i Solskinnet, og han så hendes lykkelige Smil, rørtes hans
							Hjærte end en Gang. I dette Øjeblik kunde han gærne have  kysset hende, et venligt Broderkys på
							den røde, halvtåbne Mund eller de spillende, blåligt-klare Øjne.Oppe på Toppen stod Flagstangen og knæbrede med sin Snor i den friske
							Blæst, det blegede Flag smældede højt oppe i den lyseblå Luft, foldede
							sit Kors ud og snoede det atter sammen i hastig Skiften. Lulls lange
							Kjole flagrede om hende, og hun måtte holde på sin Hats brede Skygge,
							men derfor slap hun ikke Tues Hånd.«Hvor er Sigurd henne i Dag?»Der gik en Skygge over Lulls Ansigt, men så smilte hun listigt.«Han er i Randbøl med sin Fa'r.»«Véd han, vi er her?» spurgte Tue tøvende.Lull nikkede: «Ja, naturligvis. Det
							 har jeg sagt ham.»Så tav de bægge og så ud over Egnen. Høj og ene hævede Banken sin
							skaldede Kulm over Skovene, der lå i Ring nede om dens Sider -
							langt ud kunde de se, over skinnende Løv så vidt Øjet rakte, og dér ind
							imellem dybe, overskyggede Enge, hvor sortbroget Kvæg græssede under
							Ege, og ensomme, små Huse med Røg fra Skorstenspiben tittede frem, over
							Skovstier, der kom ud paa Brinker og atter forsvandt ind mellem
							Stammerne, over den hvide Landevej og det frodige Dalstrøg med Åens blå
							Bånd bølgende igennem. Allerlængst inde lå Byens røde Tage og brændte
							mod Fjordens diamanttindrende Vig.En uforstyrret Stilhed hvilede over det grønne Land, Grejsdalens dybe,
							sovende Fred; kun Vandmøllen summede nede ved Åen som en stor, godmodig
							Humlebi, og længere borte, bag en skjulende Skovodde, lød den dæmpede
							Stampen af Hammerværkets Maskiner. Af og til kom en Bondevogn rullende
							ad Landevejen, kørende i en Sky af Støv, men den blev atter hurtigt
							borte, og på ny sov Landet under Aftensolen.Som de således stod dér ene, på den høje, beherskende  Top, Hånd i Hånd i den friske Blæst,
							følte Tue det, som skulde de for første Gang sætte deres Fod dér, hvor
							Mennesker aldrig før havde trådt, og som skuede de nu ud over den
							jomfruelige Verden, som skulde tilhøre dem. Han tænkte på sin Drøm om
							Syndfloden - om nu Lull og han var blevet ene tilbage, som
							Askur og Embla, som Deukalion og Pyrrha - han smilte, det
							nynnede uvilkårligt i hans Øre:«O soror, o coniunx, o femina sola superstes -»Ja, soror - Søster - var det kun det, hun vilde, da
							skulde han gærne følge hende, og hvorfor tro andet? det var jo den skære
							Indbildning af ham; se nu hvor søsterligt stille hun stod dér ved hans
							Side, lettende sig på Tæerne og sendende sine smilende Øjne ud over
							Egnen.«Tue.»«Nå?»«Det er ligesom nede i Immerstadt - så store Skove, så stille
							- dér var bare Bjærge - -»Hun sank hen i Tanker - så hun sin lille Fødeby for sig? han
							skulde ikke forstyrre hende.Nede over Trætoppene svævede store, lysegrå Rovfugle, dukkede sig dybt i
							de grønne Bølger og steg atter på de dirrende Vinger mod de fjærne,
							optårnede Skyer, langt borte bag Skovene - store Fjælde med
							evig Sne.Men nu - Sneen begyndte at rødme, det var, som Alperose på
							Alperose sprang ud, til Fjældene stod i ét blussende Flor; hen over
							Skoven faldt et rustrødt Skær, og Blæsten friskede til, bærende med sig
							Klokkeklang fra de skovskjulte, ringende Landsbykirker trindt omkring.«Det bliver Aften,» sagde Lull hastigt og vendte sig om mod Tue.Han mødte hendes Blik, men ikke helt sikkert, han anede på ny noget
							farligt; hvorfor sagde hun 
							det saa hæftigt: det bliver Aften? Længe så de på hinanden; det kæmpede
							uroligt i Lulls Øjne, så slap hun ham.«Tue, fang mig!»Og ned fløj hun ad Banken mod Skovens åbne Port, så Skørterne suste om
							hende. Tue betænkte sig et Øjeblik, så satte han efter hende. Lige nede
							ved Skoven fangede han hende.«Tue,» lo hun; de stod Bryst mod Bryst, stakåndede og røde i Kinderne.Pludselig lagde hun sine Arme om hans Nakke
							 og drog ham ind til sig. Der gik en Bevægelse igennem
							ham, da han mærkede hendes bløde Arme på sin Hals; han så hendes hvide
							Strube skælve forpustet, men Øjnene, Øjnene ængstede ham - der
							var en egen Spørgen og Undren i dem: «Kommer det nu? siger du det nu?»
							Han kom til at tænke på hin Aften i Ureskov, da hun havde kysset ham
							- var
							 det dog altså det, hun mente - men troede hun
							da - - -- Han rykkede Hovedet tilbage, så hun måtte slippe ham; et
							Øjeblik blev de staaende og så på hinanden, så vendte han sig brat og
							begyndte at gå hen langs Skovbrynet. Han rynkede Brynene og sparkede
							ærgerligt til Græsset - sådan en Tåbelighed - og det
							var for det Pjanks Skyld, han havde gået og brudt sit Hoved og døjet alt
							det - og sådan
							 noget skulde forstyrre deres Venskab og skille dem ad.
							Troede hun da virkelig, han vilde med til sligt, holdt hun ham da ikke
							for lidt mere alvorlig? hun vidste jo dog, hvad der var hændt ham
							- hun troede måske, han havde Lyst til at blive Sigurds
							Efterfølger!Han skottede tilbage, fulgte hun ham eller ikke? Jo, nu kom hun, ganske
							langsomt, af og til standsende for at rive en Konvolvolus løs fra
							Gærdet, som hun stirrede ned i og så kastede fra sig med en utålmodig
							Bevægelse - hvor var hendes Ansigt blegt og hendes Mund
							bedrøvet - hvor var hendes lyse Glæde,  hendes lykkelige Smil og Glansen i Øjnene, fra
							først de tog herud? å, det var Synd, Synd, hun var ikke skabt til at
							sørge og grunde - han vilde tage hendes Hånd, han vilde tale
							venligt til hende for atter at se hendes Kinder blusse og hendes Øjne
							straale, således som han elskede at se hende; men hun gik tavs, så kun
							af og til op med et dvælende, angstfuldt Blik: «Er det muligt
							-, nej, nej, det er umuligt - men hvorfor da
							- hvorfor da?» Ja - hvorfor
							 da - der gik en håbløs Bedrøvelse igennem ham,
							over ham og hende, over hele Livet paa Jorden - gid de aldrig
							havde mødt hinanden, gid de aldrig var blevet fødte -
							- - Men da hun vedblev at tie, kølnedes han atter;
							det var hendes egen Skyld, hun havde jo kunnet lade det blive, som det
							var - han havde ingenting gjort, og nu var han snart ked af
							det Hele - - -- - - - -De sad paa den store Veranda med Udsigt ud over Landet. Det var blevet
							sent; Hammerværket havde standset sin Larmen, nede på Landevejen gik
							Arbejderne hjem til deres Skovhuse, Blomsterne duftede ikke mere, ingen
							Fugle sang. Gennem de åbne Vinduer åndede det køligt ind til dem fra de
							fugtige Enge, fra de store Skove, der lig sorte Mure hævede sig rundt om
							Dalen mod Himlens grønlige Æterlys. Der var så stille, at de kunde høre
							hinandens Åndedrag. Det stundede mod den lyse Nat.Lull sad foroverbøjet med de foldede Hænder hvilende paa Bordet,
							stirrende langt ud i det dæmrende Lys. Tue havde lænet sig tilbage på
							Stolen, mens han skottede uroligt til hende. De havde ikke talt sammen
							nu over en halv Time - han havde prøvet et Par Spørgsmål, men
							hun havde ikke svaret; det var, som hun hverken hørte eller så ham, som
							havde hun rent glemt, han var med hende, som var hun fordybet i en Gåde,
							der optog alle hendes Evner og  Kræfter, som hun måtte
							 have grubiet til Ende, måtte
							 se at finde Løsningen på.Han trommede med Fingrene på Bordet for at vække hende til Live, men
							intet hjalp, hun sad ubevægelig, som fasttryllet i samme Stilling
							- og det var så ulideligt lyttende stille. Der blev bestandig
							lysere derude; det var, som Himlen steg stedse højere og højere, og som
							hele dette svimlende, blånende Lysdyb ene stirrede ned på dem, ene
							lyttede efter dem - sagde hun ingenting? nej, hun sagde
							ingenting, ingen Lyd hverken fjærn eller nær - hvorfor talte
							hun ikke? hvorfor sad hun således? hvad tænkte hun på? Han kunde ikke
							holde det ud, han blev så angst, at hans Hjærte hamrede - han
							vilde rejse sig, han vilde - -Da rumlede det pludselig højt i Stilheden, en Vogn kom kørende over
							Åbroen, svingede op foran den nye Krobygning dernede og forsvandt.«Der kommer fremmede,» udbrød han.Lull så op, hendes Øjne vågnede.«Tue,» hviskede hun.«Ja.»Hun så langt og bedrøvet på ham; der var en sådan Fortvivlelse i hendes
							Øjne, at han sky vendte Hovedet bort - der blev atter en
							Pavse, så rejste han sig brat.«Lull - er det - - er det ikke Sigurd, som
							kommer dernede?»Lull fløj op, med Hånden for Øjnene mod Himlens hvide Blænden; men inden
							hun kunde svare, knagede Verandaens Trappe, og i et Spring stod han dér,
							slank og mørk imod Himlen.«God Aften, god Aften! så I er her endnu, ja, jeg tænkte det nok
							- hvordan har I så haft det i Dag?»Han kom frem til Bordet; hans klare Øjne spillede på dem, hans Stemme lød
							munter og kæk, der var  ikke
							Klang af Mistanke i den, de sidste, gode Tider havde gjort ham tryg.«Men Sigurd da - hvorfra kommer du?» udbrød Tue; han åndede
							lettet op, nu var Sigurd her, nu var han ikke lærgere alene med Lull.«Jeg - jo, Fa'r blev ude i Randbøl; han skulde se på nogle
							Tøjer på Klædefabrikken, men da Vognen skulde tilbage hertil i Aften, vi
							lånte den jo nede i Kroen, tog jeg med; jeg havde såmænd fået nok af det
							Landliggeri, og jeg tænkte nok, jeg traf jer - men hvorfor
							siger du ingenting, Lull?»Hun sad med Ryggen til dem og så ud over Dalen; siden Sigurd var kommet,
							var hun atter blevet stiv og tavs.«Å -» hun så om på dem. Sigurd tog hendes Hånd; hun lod ham
							beholde den, men drejede sig atter ud imod Landet.Der blev en Stund Tavshed; det var, som udgik der noget fra Lull, som fik
							dem til at tie - det trak fugtigt og koldt ind gennem Ruderne,
							fine Tåger begyndte at væves nede over Engene; Åen lod sin Stemme høre i
							den dybe Stilhed. Tues Hjærte tog atter til at banke.«Men hør,» Sigurd rejste sig i et Ryk, «jeg er sulten. Har I spist?»«Spist - nej, det har vi ikke,» Tue kom til at smile.«Ikke spist - ikke spist -» Sigurd satte forbavset
							Hænderne i Siden, «men Gud bevar os, hvad
							 har I da taget jer for? Jeg er skrupsulten og vil have
							Aftensmad - skal jeg også bestille til jer!»Lull vendte sig om: «Ja, gør kun det, Sigurd, gør kun det.»«Ja, så stikker jeg ned til den nye Kro, for her inde i «Apotekerstedet»
							er de gamle vist allerede krøbet under Dynen og har riglet Døren,
							desuden har de jo blot Mælk og Hvidtøl og sådan noget Sprøjt -
							bi så  lidt, jeg er her strax
							igen - strax igen!» han løb ned ad Trappen og forsvandt ad den
							stejle Sti.Næppe var de ene, før Lull greb Tue om Hånden.«Tue, Tue - jeg kan ikke gøre for, at han kom; jeg vidste det
							ikke, du skal
							 tro mig, jeg vidste det ikke.»Hendes Stemme dirrede af Iver, hendes Øjne bad ængsteligt. Nede fra Stien
							dønnede Sigurds Skridt op til dem, idet han løb over Broen.«Vær ikke vred, Tue, hører du, vær ikke vred!»«Hvad skulde jeg være vred for?» stammede han forvirret.«Å du -» Lull slap hans Hånd og stirrede smærteligt på ham; han
							flyttede sig uroligt på Stolen, men inden han fik undveget hendes Blik,
							havde han hendes Arme om sin Nakke og hendes Ansigt lige ind til sit,
							med halvåben Mund og tindrende Øjne:«Tue!»Hendes hede Ånde bølgede om ham, hendes Øjne lyste som blålig Ild
							- hendes Mund glødede - - en vild Angst
							greb ham - det var, som flammede en Lue ham lige op i Ansigtet
							- han vilde brænde sig - han vilde omkomme
							- han stødte til hende i Blinde, så hun tumlede tilbage på
							Stolen.Hun stirrede et Øjeblik på ham; så blev hun blussende rød, hun rejste sig
							med det ene Knæ på Stolesædet og den knyttede Hånd støttet på Bordet,
							hendes Øjne sprudede, hendes Mund dirrede som i et Skrig, Brynene var
							højt løftede på den rene Pande - de stirrede på hinanden uden
							at røre sig - Tue ønskede sig hundrede Mile borte -- Da hørtes Sigurds Stemme jodle nedenfor, og dér stod han på
							Tærsklen. «Hør -» men inden han fik sagt et Ord til, fløj Lull
							imod ham, kastede sig ind til ham af al Magt, som Duen for Falken,
							klyngende sig fast til hans Hals og knugende sig ind til ham.«Hov, hov, Lull - det er da svært, så du er kærlig,»  udbrød han; han tog hende om
							Skuldrene, idet han løftede hendes Ansigt op mod sit og begærligt
							kyssede hende - hun hang om hans Hals og lod sig kysse med
							lukkede Øjne.Tue havde rejst sig; han mærkede Benene ryste under sig, den hvide Himmel
							flakkede for hans Øjne.«Lull -» kaldte han.«Lull bliver her,» sagde Sigurd og så hen på ham; deres Blik mødtes, nu
							var Mistanken lysvågen i Sigurds Øjne, han anede, hvad der var sket,
							«Lull bliver her,» gentog han.De to Venner så på hinanden; så sænkede Tue sky sine Øjne.«Lull,» kaldte han end en Gang, men med lavere Stemme.Lull knugede sig tættere ind til Sigurd.«Gå! Gå! Gå!» stammede og hulkede hun; hun løftede den ene Fod lidt.Tue stod et Øjeblik; så sprang han ned ad Trappen og satte i fuldt Løb
							ind mod den midnatsmørke Skov.- - - - -Han sad på en Bænk inde i Skoven, hvor en Korsvej mødtes, lænet tilbage
							mod en gammel Egs Stamme, med Hænderne for Øjnene. Hans Hjærte hamrede
							endnu efter det hæftige Løb, og hans Kinder brændte, trods Nattens
							klamme Kølighed og de tætte Tåger, som dampede nede over Engene og
							Åløbet, og derfra begyndte at liste sig op i Skoven.Hvad var det, der var sket? hvor var det muligt - var det Lull,
							denne elskovsblussende, unge Kvinde med de tindrende Øjne og den hæftige
							Mund - var det den Lull, han kendte og elskede, den blide,
							muntre, overlegne Lull - nej, nej, han kendte hende ikke
							- det var en anden, en fremmed - og disse Øjne
							- han gyste - hvor styg hun havde været -
							med Håret vildt i Uorden om Kinderne - var det  hint Ansigt, han havde drømt om i sin
							Barndom på Regitzes sollyse Jomfrukammer - var det hint rene
							Ansigt, så smilende og dog så alvorligt - var det Moders, var
							det Søsters - nej, nej, men det var - det var
							- Eline Petersens
							 - den Aften i Træet, han aldrig kunde glemme
							- Eline Petersen - og Lull - o hvor stygt,
							hvor stygt!Og den Gang, hun vilde trække ham ind til sig, da han allerede følte
							hendes Munds Hede på sin - hvad var det da for en Angst, der
							greb ham? det var Angst for denne Ild, denne Luen, det var Angst for
							Livet, for Livet selv - ja, ti det var det, som her flammede
							ham i Møde, det attråede, frygtede, hadede Liv, her saa han det endelig,
							Ansigt til Ansigt - det var det, som gnistrede i hendes Øjne,
							det var det, som brændte på hendes Mund, det, han havde søgt fra sin
							Barndom, det så han her - og han havde stødt det fra sig
							- eller var det det, der havde stødt ham
							 fra sig, fornægtet ham? Ja, ja, han brød sig ikke om det;
							var det således, sådan Flammen, sådan Luen, så brød han sig ikke om at
							magte det, så viste han det fra sig, så vilde han intet have med det at
							gøre - havde han nogensinde begæret det, så afsvor han det fra
							nu af sin inderste Vilje - -- - og just som han følte Glansen funkle imod sig, da
							var der med Et kommet som en Skygge imellem - Døden
							 var kommet imellem, Døden og Sorgen og al den Alvor og
							Kval, han havde set. Han hørte Hammerslagene på Alfs Kiste, han hørte
							Regitzes Hosten i sine Øren, han så Moder glide død ned over Bordet
							- i én Sum var alle hans Smærtens Stunder kommet over ham, og
							som et isnende Gabhavde alle de Grave, han havde set åbne sig, spaltet
							Jorden imellem dem - de kunde ikke nå hinanden - det
							var forbi - og det var godt, han var fri for hende, han brød
							sig ikke mere om hende - bare han aldrig mere fik hende at se
							- han var bange  for
							hende, når hun kunde være således - bange for hende, som han
							var bange for Livet -Han drog et dybt Suk, som var han undsluppet en Fare, og så op gennem
							Træets tætte, takkede Løv. Himlen skinnede ham ned i Øjnene, og
							pludselig faldt det som et gloende Kul på hans Hjærte:«Hvor er de nu? hvad gør de nu? hvad -» Han sprang op, Blodet
							standsede et Øjeblik i hans Årer, så tog det atter til at bruse
							- hun
							 - i hans
							 Arme, han kyssende hende - altså dog, altså dog
							- elskede han hende således
							 ! nej, nej, ikke det, ikke det - men Sigurd
							- nej, han måtte
							 ikke kysse hende, han blev rasende blot ved Tanken
							- og hun forstod det ikke - - «Mener
							 du det? mener
							 du det?» - som han ikke kunde mene det, uden
							derfor selv at ville eje hende således
							 - hun begreb det ikke, hun forstod ikke, at det
							var selve
							 Elskoven, han frygtede og hadede, der skræmte ham bort
							-- og hun selv, havde da ikke også hun set Sygesenge og Kister i
							sit Hjem - og havde dog ikke fået nok af Livet, begærede dog
							at dykke sig i dets Ild - - hun brød sig ikke om, at
							hendes Fader og Moder var døde, når hun blot selv kunde leve -- og det var hende, han havde drømt, var den Else, der skulde
							hjælpe ham at bære Kisten gennem den mørke Skov - o, at han
							nogensinde havde troet hende, at han nogensinde havde kaldt hende sin
							Ven, at han havde grædt hos hende hin Aften i Ureskov, at han havde
							hulket over de døde ved hendes Bryst, som ene dulgte Begær efter Livet
							- at hun havde sat sin Fod i hans Stue - det var en
							Skam, en gruelig Skam, det var, som havde han blottet sit dyrebareste
							for frække Øjne, det var som den Gang, han havde måttet se Sigurd spejde
							i Alfs og Antons Skab - - -Han rejste sig - det skulde han ikke glemme hende; hun havde
							indsmigret sig hos ham og lokket hans  Hemmelighed frem, for at hun og Sigurd nu kunde
							spotte hans Nød, som Sigurd havde spottet de dødes dyreste Skatte
							- det skulde han ikke glemme hende!«Gå! Gå!» havde hun sagt, ja, han skulde nok gå, han skulde gå og aldrig
							mere komme igen, han skulde ikke forstyrre hende og hendes Galan, de
							passede sammen, de var ens - hun var ikke værd, at han
							bekymrede sig om hende - hun kunde gøre for ham, hvad hun
							vilde! Nu var han færdig med hende.Og nu vilde han hjem - ja, hjem - og pludselig stod
							det skumle, forfaldne Hjem med den døende Fader for ham i et højt og
							helligt Skær - et strengt, et rent, et alvorligt Sted, dér
							fandtes ikke sligt - Regitze, ja, men hvorledes
							 havde hun elsket? havde hendes Ansigt nogensinde glødet
							som Lulls, hendes Øjne haft det Udtryk? han huskede de Blikke, hun og
							Magisteren havde vexlet ved hendes Dødsleje - og så vSkulde
							han give sig til at elske, elske sådan!
							 Hans Harme voxede; han vilde hjem, det var det eneste
							Sted, hvor han kunde være.Han løb ned ad den smalle Sti langs Åbredden, men standsede atter og så
							tilbage mod Egen - høj og ene stod den på sin Banke, løftende
							sit Virvar af Grene i Vejret - halvt udvisket i Tågen lignede
							den en opbragt Hekatonkeir, der i vildeste Vrede truede ad Granskoven,
							som lå bag ved den lig en befæstet Borg med Spir og takkede Tinder
							- som denne Eg stod nu hans Had og truede mod hende og Livet.Han vendte sig om og løb videre ad Stien; det sjappede fugtigt under hans
							Sko ved hvert Fjed, det raslede og dryppede inde i Bøgekrattet af tunge,
							faldende Dråber, det klukkede og sivede i Åen, på hvis Vande Tågerne
							gyngede; i en overskygget Vig rislede Strømmen om en Åleruse. Al Blæst
							havde lagt sig i Natten, kun af og til kom et pludseligt Vindstød
							farende forbi, stænkende ham en Regn af kolde Dråber i Ansigtet og
							tabende sig ind mellem Granerne, men  hvor det fløj, åbnedes et Øjeblik et hastigt
							Syn ned over de uroligt dampende Enge, hvor fantastiske Skikkelser,
							Elver og Drauger, hvirvlede sig i Dans om hverandre og om det
							storhornede Kvæg, der hvilte i Græsset - de havopstegne Øxne
							fra Faraos Drøm - -- videre og videre løb han - han kom ned forbi et
							Pilekrat, hvor Vidjerne stod og dukkede sig i Disen som en Skare lurende
							Indianere med de lange Blades pjuskede Fjerkam ned langs de krummede
							Rygge; han kom ind mellem sorte, ramt lugtende Graner og ud over åbne
							Enge, hvor Stien stod under Vand, Plet ved Plet af store, blanke
							Vandplasker, han måtte vade igennem, og atter op mellem Banker, hvor
							Tågen hang i Skovens Grene -Pludselig standsede han; han var nået op på en Banke og stod under åben
							Himmel - det var gået ham forbi som et Glimt, at det var ham,
							der var Forræderen, at det var ham, der havde svigtet, at han havde
							ladet hende værgeløs i Fjendens Hånd og selv var rømmet som en Kryster
							- han drejede sig uvilkårlig om, men standsede atter
							- jo pyt, hun
							 værgeløs - hun havde selv sagt «Gå! Gå!»
							- - og selv
							 om så var, han gjorde det alligevel ikke, han vendte ikke
							tilbage - nej, ikke for alt i Verden - han løb ikke
							i det igen, nu han vel var sluppet fra det -Han tog Huen af og tørrede sig over Panden - - se
							Skovene derovre - han kunde lige skimte deres øverste Kamme
							over Tågen - som sorte, tungsindige Ruiner - alt
							imellem var forsvundet i den hvileløse Damp, men højt oppe stod Himlen
							- endnu lige høj, lige blændende skær og blå, urørlig og
							unåelig for alle de vilde, hvide Arme, der rakte og strakte sig fangende
							efter den - sådan vilde han være, ham skulde intet fange, ham
							skulde intet nå - -  - han løb til igen, ned i Disen og
							blev borte i Tåge - den hvide, kolde Tåge.- - - - -Nøglehullet derhjemme var vædeblankt, og Nøglen gled på det fugtige Metal
							- hans Hånd rystede nok også lidt - men nu skreg den
							i Låsen, og Døren gik op. Mørket og Stilheden åndede ham i Møde, han var
							atter hjemme; nu var han først ret undflyet Faren og kommet i Havn. Han
							sendte endnu et Blik ud i den lyse, gøglende Nat, op ad Alleens vage
							Skyggerids af Træer og ud over de dampfyldte Enge; så stængede han
							omhyggeligt Døren, som mod Fjendevold, og skød Hængekæden for
							- nu var det hans
							 Tur at gøre det, som det fordum havde været Faders
							-- Fader - han standsede - å Fader, ham
							havde han jo ganske glemt, glemt for hendes
							 Skyld, ladet ham ene med Ane, ikke alene denne Aften, men
							mange, mange andre, al den Tid han havde løbet rundt med hende
							- men nu skulde det være omme, dette var hans sidste
							Forlokkelse af Livets Sirener- end en Gang havde han ladet Livet overliste sig, end en Gang
							havde han ladet sig bedåre af en af dets Udsendinge, fange af blanke
							Øjne og røde Læber- som han havde elsket Sigurd, havde han elsket hende
							- men dette var det sidste, det sværeste Bedrag; nu havde han
							set Livets Dæmon i Ansigtet, nu kendte han ham, nu havde han kun Fader
							at elske, o, hvor var det godt - kun
							 ham.Han gik hurtigt ind gennem Stuerne, der rungede under hans Skridt, mørke
							og tomme. Himlen lyste ind mellem Rudernes tæthængende Gardiner, dens
							Skær blånede over Møblerne i Pletter og Ringe, som var de indlagte med
							Perlemor. Han lukkede Døren op ind til Kabinettet - samme
							Mørke, samme tunge Duft af Støv, samme Skær over Stolerygge og
							Bordplader og et blåt Blink i Spejlet derhenne - og Stilheden,
								 ja, den var hans Øre jo
							vant til, men - var den ikke som en Tone mere
							 stille end ellers, var den ikke - -
							-- hans Hånd tog om Dørgrebet, så det hvinte - Døren
							stod åben ind til Faders Sovekammer, han kunde se Lagnerne blåne
							derinde, men intet Åndedrag lød ud til ham, ingen Pusten i Søvne
							- alt var blikstille - -Han styrtede frem, faldt over Dørtrinet, kom op igen, famlede sig frem,
							fik fat i Faders Skæg, greb efter hans Hænder - fløj op, rev
							til i Klokkestrengen, så han beholdt den i Hånden, og sank atter sammen
							over Liget - hans Fader var kold som Is, hans Fader, den
							sidste, var død - -Han hørte en forskrækket Dumpen deroppe, af Ane, som foer ud af Sengen;
							så gyngede Loftet over hans Hoved, Trapperne knagede, og henne i Døren
							så han hendes forfærdede Ansigt med det uredte, grå Hår og de opspilede
							Øjne, hun samlede Særken ind mod sit Bryst.«Men Jøsses, Tue - hvad er der da?»Tue løftede Hovedet, han vilde svare, men kunde ikke; han pegede på
							Fader, Ane kom et Skridt frem.«Er det - å Jøsses da! å Gud da?»«Ane dog - løb, løb efter Lægen, hører du, løb!» -
							jo, nu kunde han tale.«Ja, ja, nu skal jeg - strax -»Hun forsvandt ud af Døren og op ad Trappen - lidt efter kom hun
							farende ud gennem Stuerne, Gangdøren smældede i, og ude i Alleen
							fjærnede sig hendes ilsomme Løb.Så blev der stille, ganske stille, dødsstille - ja, dødsstille
							 .Tue var gledet ned ved Siden af Sengen med Faders Hånd i sin, han
							støttede Panden mod den og lukkede Øjnene. Han var ganske rolig, nu
							efter det første Øjebliks Rædsel, ganske rolig og kold, iskold  som den Hånd, hans Pande
							hvilte på, iskold i hver Åre, i hvert Ledemod, iskold langt ind i
							Hjærtet - -- han var slet ikke bange, han, som havde frygtet Døden således
							- det Bjærg, han havde troet så svært at komme over, hvor var
							det gået let! og hvor var Smærten henne, hvor var Fortvivlelsesskriget
							fra de andre Dødslejer - og hvor var Angsten henne, Naget over
							at han havde ladet Fader dø alene og forladt, det, som en Gang havde
							villet sønderslidt hans Hjærte, hvor var det nu henne? det var borte,
							alt var borte, alt var tomt og ligegyldigt ind for dette - han
							kendte hverken Anger eller Gru eller Frygt - var dette
							 Døden? var det, fordi han nu havde mødt Døden, set
							 Døden, for første Gang set den selv, ej blot hørt om den
							- - han huskede Moders Kulde, fra da Regitze døde
							- Døden bar da altså selv Frelsen med sig i sin Isnen
							- o, men så gid, han havde kendt denne Isnen før! så gid hans
							levende, lidende Hjærte forlængst havde været stivnet som nu -
							hvilke Lidelser havde han da ikke undgået!Nu forstod han Lægens Ord : «og det er godt, det samme» - ja,
							det var
							 godt, godt for stakkels Fader og godt for ham -
							Døden var god - o, var det muligt, det, som havde betaget ham
							med Rædsel, var godt! Var det i den Sum, hans Erfaring skulde løbe ud:
							Døden, den store Befrier? Ja, han så det jo nu, det var ej alene Døden,
							der kvalte Kilden i dens Udspring og standsede Floden i dens Løb, det
							var også Døden, som lod den trætte Strøm rinde ud i Havet -
							- -Han tænkte ikke vidt omkring, mens han lå dér ved Faders Seng, alle
							Tanker havde fortættet sig som Is om et eneste Punkt. Lull og Sigurd, ja
							der lå kun et Par Timer imellem, han havde forladt dem ude i Dalen, og
							nu, og dog var det ham, som havde han oplevet det for År tilbage, som lå
							det milefjærnt borte - alt det nuværende, alt det fra de
							sidste Dage  var skyllet bort
							for det fra de gamle, evige Tider, fra Ubevidsthedens Mørke, fra
							Barndommens dunkle Egne, fra den Gang, da kun Fader og Moder var til i
							Verden, da intet andet Menneske existerede. Livet var skyllet bort for
							Døden, som den lette Fjer viger for den mægtige Bølge, som Dagen
							omkommer i Natten - da han kom til at løfte Hovedet og så
							Himlen blænde derude, følte han ikke mere hint brændende Stik: «Hvor er
							de nu? hvad gør de nu?« - o, hvor var det ham ligegyldigt! der
							gik kun en flygtig Undren gennem ham over Livets Letfærdighed og
							Urimelighed - dér gækkedes de nu ude under den lyse
							Sommernatshimmel. mens han lå her ved et Dødsleje - men det
							fik de om - de kom ham så lidt ved som Livet selv.Tiden led, men han mærkede det ikke, før Urets Slag inde fra Spisestuen
							genlød i Huset - så var der gået en Time, siden Ane løb, hun
							havde vel ikke truffet Lægen hjemme, han var måske kaldt ud på Landet
							- et Øjeblik så han et andet Dødsleje, fjærnt ude i en lav
							Stue på åbne Marker under samme blånende Himmelbue - eller
							også var han i Selskab og fuld, det var det sandsynligste, det var han
							som oftest - så var der kun den nye, unge Læge, helt ude i den
							anden Udkant af Byen - så kom Ane ikke foreløbig, men det
							gjorde heller ingenting, Fader var jo død, det var forbi, det nyttede
							ingenting, de måtte helst blive borte - - hvor var
							han dog underlig rolig, hvilken Kulde, hvilken Fred - ja, han
							havde jo længe ventet dette Dødsfald, han havde jo set Fader dø, Tomme
							for Tomme, men det var ikke det alene - nej, men nu var han fri, nu var det ovre, nu var den
								yderste Grænse nået, længere kunde det ikke gå
							 - nu havde han mistet alt
							 , hvad han havde ejet og elsket, nu var der ikke det, der
							mere kunde tages fra ham - - aldrig, aldrig mere
							skulde han lide sådan noget!Det var det, der gav denne Fred, det var det, der gav denne næsten salige
							Hvile - denne Kulde, denne Ro. Nu var de sidste, svage Tråde,
							som bandt ham til det forkrænkelige, bristet - nu havde han
							fået sin sidste, endelige Dåb, nu var han usårlig, ti nu var han ene.Og han følte det, som han lå dér i disse Timer i det ensomme Hus, ved
							Faders Dødsleje, mens ingen Lyd lod sig høre fjærn eller nær i Natten,
							og ingen kom med Hjælp, at Mennesket er bestemt til at være ene på
							Jorden, at det kan have Brødre og Søstre om sig i Flokketal ved Dagen og
							Gildet, men stunder Natten og Døden til, da er det ene - han
							tænkte på Lull - og han havde drømt, at hun skulde stå ved
							hans Side i Døden, han havde fablet Om en Else, som skulde hjælpe ham at
							bære den tunge Kiste - nu var hun dér ude i Skoven, men selv
							om hun havde været her, hvad havde vel det kunnet hjælpe? nej, vilde man
							have Kisten båret, da måtte man nok selv tage den på sin Nakke. Og han
							mærkede, at han kunde
							 det, han kunde stå ene i Døden som i Livet -
							«det er ikke godt for Mennesket at være alene» - jo, det var
							 godt, det var såre godt - aldrig, aldrig mere
							skulde han søge til Menneskenes Bo - han havde tænkt de Tanker
							før, da Regitze var død, og de sad ene tilbage i det mørke Hus, men han
							havde ikke holdt sit Gølibatsløfte, han havde søgt sig ny Kærlighed
							- hos hende - o, at han ikke havde ladet sig advare,
							han havde jo ikke ét Minde om hende, uden at det var knyttet til et
							Minde om Døden - nu havde han fået sin Straf, og nu var han
							endelig, absolut fri, nu var han så ene, som havde han været født på en
							øde Ø - og dér skulde han blive, uforstyrret, til Døden rakte
							ham -Nej, se dog - hvor Himlen skinnede, se dér henne mellem
							Viftepalmens brede, sorte Blade - en  hellig, ophøjet Skinnen, et forklaret Lys fra
							de evige Strande, fra Himlenes Himmel, fra de stolte Engles og
							Paradisets Himmel - det hinsidiges Lys - og se på
							Fader, se hvor det blånede på hans Pande, se hvor hans store, stærke
							Træk, så rolige og kolde i Døden, vendte op ad imod det, som i Længsel
							efter det himmelske Lys, hvorfra hans forudgangne elskede kaldte med
							sagte, uhørlige Stemmer, kaldte og vinkede: «Kom! kom!» Ja, han skulde
							komme, han skulde snart komme didop - men han selv, han måtte
							endnu længe bie her nede i Mørket og Forgængeligheden, bie og længes
							- mangen lys Sommernat skulde han endnu leve og forgæves
							stirre did op til den evige Ro, men en Gang, en Gang nåede han vel did,
							did op i det forklarede Lys, did op i det hvide, isnende Lys -
							-- disse to Dødens Nætter, Regitzes og Faders - disse
							to lyse, lyse Nætter - - -- - Endelig lød der hurtige Skridt ude i Alleen
							- det var dem, det var Lægen, som kom - Tue rejste
							sig hurtigt; det var dem, med hvem han ikke havde det mindste at gøre,
							ligegyldige og Fjender - de skulde ikke se ham sørge ved
							Faders Lig.Han følte, hvorledes hans Hjærte bankede af Glæde over, hvor ligegyldige
							de var ham, der kom - det raslede ude i Gangen, Døren gik op
							- Tue løftede Hovedet, henne på Tærsklen, i den usikre
							Belysning, stod en høj, ung Mand - det var den nye Læge; Tue
							rørte sig ikke af Pletten, han så med næsten skadefro Overlegenhed på
							den fremmede.Lægen kom frem mod Sengen - hans Frakke stod åben, der hang Em
							i hans lange, krøllede, brune Hår om det smalle, skægløse Ansigt med
							Lorgnetterne.«Undskyld, men er det ikke her - blev jeg ikke kaldt herud?»
								 Tue nikkede og gjorde en
							Bevægelse hen mod Sengen. Lægen bøjede sig hurtigt over Liget, greb den
							dødes Hånd i sin og slap den derpå strax - han vendte sig om
							mod Tue.«Ja - her - her kan jeg ikke hjælpe - den
							gamle Herre er død.»«Ja, han er død.»«De véd det?» Lægens Øjne fæstede sig usikkert på ham.Tue nikkede roligt, o, han skulde intet mærke!Lægen så atter på Liget; så knappede han sin Frakke.«De har ellers Distriktslægen?»«Ja.»«Jeg skal melde ham det,» han gjorde et kort Buk og gik.Tue blev atter ene, han lagde sig på Knæ ved Sengen, Ane kom ind.«Gå kun, Ane, jeg bliver her.»«Jamen -»«Gå!» udbrød han truende, som vilde hun gøre Fader noget ondt ved at
							blive. Hun forsvandt ærbødigt, nu var det jo «den unge Herre», som var
							Husets Hersker.Og Tue blev liggende ubevægelig med den kolde Hånd i sin, selv kold som
							den, til Ruderne rødmede mod Dag, og Stemmer begyndte at lyde ude i
							Alleen. Da rejste han sig, kaldte paa Ane og gik over til sig selv. Han
							kastede sig på Sofaen og faldt strax i Søvn, en Søvn så tryg og dyb, som
							han ikke havde sovet i mange År.- - - - -Det var Aften, gråt og skummelt, da han slog Øjnene op; Regnen prikkede
							tæt og tungsindigt på Ruden. Han rejste sig og så sig uroligt omkring,
							han var ikke vågnet af sig selv, Gud véd, om han  så nogensinde var vågnet - der var
							noget, som havde vækket ham - det havde sikkert ringet
							- en Regning, ja, hvor havde han nu Pengene, nu måtte han jo
							også stå for det -Der lød hastige Skridt uden for Døren, han fik lige Fødderne kastet ned
							på Gulvet, men blev siddende ubevægelig på Sofaen - Lull stod
							i Døren, Lull i blå Kjole og Hat, drivvaad af Regnen, der blinkede i
							hendes Hår og løb ned ad hendes Klæder- Lull med røde Kinder og forgrædte Øjne.«Tue.»Hun kom langsomt frem over Gulvet, men pludselig løb hun hen til ham,
							kastende sig på Knæ foran ham og brydende ud i en voldsom Gråd.«Tue, Tue, jeg véd det, Tue, kan du tilgive mig, Tue, du må ikke være
							vred - å, at det
							 skulde ske!»Hun sprang op, faldt ham om Halsen og kyssede ham, han mærkede hendes Kys
							alle Vegne, på Panden, på Øjnene, på Munden, våde af Tårer og Regn.«Tue, Tue, nu
							 er jeg din - nu
							 hører vi sammen - Tue» -Han gjorde en hæftig Bevægelse.«Ja, ja, nu går jeg, nu går jeg.»Hun var borte, Døren faldt i efter hende.Han sprang op, som vilde han løbe efter hende, men standsede brat
							- var han da gal - havde han da glemt - o
							nej! nej! ikke for al Verden det igen!Han sank atter tilbage på Lejet og mærkede veltilfreds, hvorledes Kulden
							og Ligegyldigheden atter gled ind over ham -- udenfor rullede en Vogn hastigt bort - å, hun var
							altså kommet farende herind fra Kølholt - men hvad mente hun
							med det: «Nu er jeg din, nu hører vi sammen?» - som om han
							hørte til nogen mere- han smilte hånligt.«Komedie,» mumlede han og drejede sig om på Siden, han vilde sove videre
							-  - det
							dumpede ovre i Stuerne, et hult Drøn - så kom en lang, hæs
							Skuren, som slæbtes noget tungt over Gulvet.Han løftede Hovedet og lyttede - hvad var det? nå, det var
							Faders Kiste, de kom med - han skulde dog ellers kende den Lyd
							-- så vendte han sig om og sov atter ind.X.Tue sad i sin Formynders Kontor i Bredgade. Formiddagssolen skinnede ind
							på ham og lyste hen over de strunke Reoler og Væggenes Billedrække af
							Retslærde i brune Rammer, over Egetræsmøblernes blomstrede Betræk og
							Kakkelovnens sorte Søjle, fangedes i en gnistrende Funke af Blækhusets
							Prisme og dansede i regnbuespillende Ringe over Skrivebordets hvide
							Papirark.Tue var ene i det høje, lyse Rum; Overretssagføreren var endnu ikke
							kommet.Et Vægur dikkede sagte og rapt; inde fra det andet Kontor lød Pennenes
							sagte Kradsen og af og til en mumlende Stemme eller Lyden af Vand, der
							skænkedes i Glas. Gennem Vinduet kunde han se Solen skinne på en Markise
							ligeoverfor, den bølgede op og ned for Blæsten. Nede på Gaden larmede
							Færdslen hen, Sporvognenes Ringlen og Kimen, Drosjehestenes jævne
							Klip-Klap og Herskabsvognenes bløde Gummirullen, og derimellem Råb og
							Tummel af Mennesker. Men hvor vant hans Øre end var til Provinsens dybe
							Fred, agtede han dog knap Hovedstadens Larmen, han sad inde i sin egen
							Stilhed, den Stilhed, der havde sænket sig over ham siden hin Nat ved
							Faders Dødsleje.Han tænkte på Begravelsen derhjemme, på det store Følge, på den
							blomstersmykkede Kiste, på Præstens magre Ansigt og skælvende Stemme;
							han tænkte på sig selv, forrest ved Graven, denne Gang ene, ganske ene.
							Uden én Slægtning eller Ven ved sin Side havde han set dem sænke Faders
							Kiste ned i Dybet, havde hørt Dødsdommens vante Ord og det vante Dump af
							Mulden, hørt Sangenes Knitren og den langsommelige Salmesyngen
							- men intet af alle disse skærpede Våben havde kunnet nå ham,
							han stod i sit Panser af Is og tænkte kun på, at nu havde han reddet
							Fader, fået ham gemt bort fra deres Blikke, bort fra Livet, nu havde han
							kun sig selv at vare, og han skulde nok klare sig. Blot én Frygt havde
							han - at de skulde glemme at tage Faders Ridderkors af Kisten,
							før den forsvandt under Jorden; da han så den unge Assistent -
							han skulde være Faders Efterfølger, som han allerede længe havde
							vikarieret i hans Sted - snappe den sorte Fløjelspude til sig,
							blev han atter rolig. Og da så Følget mylrede frem med bekymrede
							Ansigter og sorgfulde Træk for at «kondolere» - da var han
							hurtigt trådt et Skridt tilbage, havde bukket for dem, vendt dem Ryggen
							og var gået ud ad Lindealleen for, den sidste Gang, at rumle hjem i den
							gamle Karret med Jes på Bukken, Jes, der nu næsten var ham som Karon,
							Dødens Færgemand. Han tænkte med et tilfreds Smil på Følgets Ansigter,
							da han gik - o, hvor han undte dem det, disse «deltagende»,
							«beskyttende» Mennesker - «den stakkels forældreløse»
							- jo, han skulde vise dem, at fader- og moderløs Ulv også har
							Tænder! Han tålte ikke deres Protegeren, deres Medlidenhed, som de ret
							behagede sig i, rørte over deres egne ømme Hjærter - nu Faren
							var ovre, nu Sværdet var faldet; men hvor havde de været, da han sad ene
							i det mørke Hus, da han skreg i sin Ensomheds Nød? Nu kunde han være dem
							foruden, nu forkastede  han
							dem og deres Deltagelse. Og det havde frugtet. Han havde allerede hørt,
							at de kaldte ham «en kold og hjærteløs Person uden mindste Følelse eller
							Sorg» - han nikkede, det var just det, han vilde -
							det gav saa rar en Afstand mellem ham og hans Fjender. -- Døren knirkede - nå, der kom en af dem, ja, han
							skulde være på sin Post.Tue rejste sig, og ind trådte Overretssagføreren, lille og rank, trods
							sin Mavefylde. Solen skinnede på hans Skaldepande og Guldlorgnet, under
							de hvælvede Glas og de tykke Bryn spillede hans små, rødkantede Øjne;
							sirligt studsede, grå Bakkenbarter omkransede det smilende Ansigt, glat
							og fedt af et ligeligt Sind og magelige Dage.«Ah, Hr. Tavsen - formodentlig?»Tue bukkede.«Hm,» Overretssagføreren trykkede hans Hånd, blødt og svampet, «gør mig
							ondt, gør mig ondt - min oprigtige Deltagelse,» han hostede
							bag Hånden, «værsgod at tage Plads,» mumlede han og så sorgfuld ud ad
							Vinduet, over mod Genbohusets blinkende Vinduesrad og den hvide,
							flagrende Markise.Der blev et Øjeblik stille nede på Gaden, så Tue hørte Lindene suse nede
							i den grønne Gård - det lød så hjemligt af Provins.Overretssagføreren tav fremdeles, med Hænderne i de udspilede Buxelommer,
							hensunken i bekymrede Betragtninger - Tue skottede til ham,
							var det et Dødsbo med stridige Arvinger og et tvivlsomt Salær?«Hm, nå -» Overretssagføreren vågnede og vendte sig brat om
							imod ham, «min op-rigtige Del-tagelse.»Tue ledte forgæves efter Moders strenge Træk i dette velbehagelige,
							lillenæsede Ansigt - han var dog hendes Fætter.«Ser De, Hr Tavsen, min Hustru - og jeg,» (han selv kom
							bagefter i ærbødig Afstand, som havde han  sagt: Vorherre - og jeg) «vi beklager mæget
							 , at vi ikke kom med til Deres Hr. Faders Jordfæstelse
							- m-en - Forretninger - og Tiderne
							-» han så beklagende på Tue, med Hovedet på Siden som en syg
							Due.Nej, det tro Pokker - give Penge ud for at komme til en Begravelse!
							 - havde det endda været et Bryllup -
							-«Nå,» han gned sig i de ringbesatte Hænder, som vilde han sige: dér fik
							vi det til Side, og satte sig på en Stol lige overfor Tue; «men sig mig
							nu, hvilke Planer har De egentlig for Fremtiden?»Planer - Fremtid, han havde hverken Planer eller Fremtid
							- bare Fortid - han kunde have skreget det ind i
							dette fede Ansigt: Bare Fortid! men betvang sig og tav hånlig.«Ja, jeg véd det jo, De ønsker at blive Student, det var nok også Deres
							afdøde Forældres Ønske; men inden De tager fat på det igen, tror De så
							ikke, det kunde være heldigt for Dem, om De rejste lidt bort til
							Udlandet - til De var kommet over det værste?»Det værste - å, den Æsel!«For vi må jo se at glemme,» sagde Overretssagføreren, idet han pudsede
							sine Negle og drog et dybt Suk, der viste, hvor tungt det faldt ham
							selv.Glemme - at han ikke slog ham Jærnlinealen dér i Panden
							- glemme - evigt det samme - alle
							- alle Vegne - glemme! glemme! Fejhedens,
							Egenkærlighedens, Livsbrunstens Feltråb - glemme -
							han, som havde hele sit Liv blandt de døde, han skulde glemme!
							- - - men rejse - ja, hvorfor
							ikke, dem førte han med sig, ihvor han end kom, dem rejste han ikke fra,
							så lidt som fra sit eget Hjærte - men at blive fri for alle de
							«deltagende» derhjemme, forsvinde i Europa som en Dråbe i Havet
							- ene som den -  «Jo,» sagde han, «jeg har tænkt på at rejse
							- til Tyskland.»«Ja, ikke sandt? sådan en otte ni Måneder, det kunde De sikkert have godt
							af - og ønsker De Oplysninger om et eller andet, så henvend
							Dem bare til mig,» han slog ud med Hånden, som var han helbefaren i
							Europa. Man skulde tro, det var ham, der betalte Tues Rejse.Han begyndte at rode i Papirbunken på Bordet.«Lad os se -» mumlede han, men pludselig så han op, som kom han
							i Tanker om noget, «men det er sandt, Hr. Tavsen, når De kommer hjem fra
							Deres Rekreationsrejse - nu er De jo så ene - kunde
							De så ikke have Lyst til at komme og bo hos os - naturligvis
							mod Betaling, he, he - min Hustru - og jeg har talt
							derom.»Komme og bo dér - i hans Hjem, efter at have mistet sit eget
							-«Nej,» svarede Tue; han havde nær, af gammel Vane fra den Tid, han havde
							nogen at takke, ladet et «Tak» slippe med, men fik det standset i Tide
							- det manglede bare.«Jeg vil helst være ene,» lagde han til.«Hm, nå så,» Overretssagføreren rynkede Panden og snærpede den tyklæbede
							Mund sammen, den lignede en Sut - fra nu af var han mindre
							kordial, men Tue noterede med Glæde, at han samtidig drog et Lettelsens
							Suk.Så begyndte Gennemgangen af Papirerne; Tue fik at vide, at der var Formue
							nok, til at han kunde leve af - «men ikke for flot, ikke for
							flot», som om han
							 havde Begær efter Livets Purpur - «sådan en
							2000, ja -»«Men det er sandt, Huset - ja, det sælger vi naturligvis?»Huset - sælge det! - dér lå det for ham i et Glimt,
							det vedbendgrønne Hjem under Kastanierne -  Barndommens Sted, Mindernes Tempel,
							Edens Have, dér hvor de døde havde draget deres sidste Suk -
							sælge det, for at et nyt Liv kunde begynde dér!«Ja, ikke sandt? hvad vil De med det store Hus, alene -
							-»Ja, ja, han havde Ret, det skulde
							 sælges; først så var han fri, først så havde han intet
							mer at miste, først så var der ikke det Sted på Jorden, hvortil han var
							knyttet, først så havde han sin hele Skat forvaret i Hjærtet -
							omnia sua secum portans - ja, det skulde sælges, men
							-«Hvem vil købe det?»«Det er - nu skal jeg se - det er et godt Tilbud
							- det er en Pastor emeritus Grå.»«Pastor emeritus - så er det en gammel Mand?»«Ja - en ældre Herre.»At nogen kunde sige: ældre Herre, når de Ord fandtes: gammel Mand
							-«Har han Børn?»«Børn - n-ej, jo, en Frøken Datter har han; det var
							hende, som var heroppe.»«Hvor gammel er hun?»«Hvor - tja, en 36 År - circa.»Nå, så var Livsfesten nok omme dér.«Ja, lad så dem få Huset.»«Well - behag at sætte Deres Navn dér.»Tue skrev; dér underskrev han sit fordums Livs Dødsdom - nu
							havde han heller ingen Fortid.«Ja, så er vi færdige,» Overretssagføreren smilte affabelt.Tue rejste sig lettet og blev fulgt til Dørs.«Som sagt, skulde De ønske nogle Oplysninger, så henvend Dem kun til mig
							- vi er jo dog Slægtninge -»- Blodets Bånd -Et varmt Håndtryk, Døren lukkede sig efter ham,  og han gik ned ad den brede, bonede Trappe med
							det forgyldte, snoede Rækværk.Han standsede ude på Kongens Nytorv, hvor Solen glødede på de hvide
							Brosten og Husenes markiseskjulte Facader, der skinnede som tæt besatte
							Dueslag. Fuglene kvidrede henne fra «Hestens» grønne Lund, Vogne larmede
							omkring ham - højt oppe over Tagenes Stimmel fløj hvide Skyer
							hen over den blå Himmel.Tue stod og så ned i Jorden, idet han slog Stokken mod Fliserne; han
							smilte, veltilfreds med sin Optræden oppe hos Formynderen. Nu turde han
							sværge på, han gik hjem og udbredte sig over hans «Kulde» og
							«Ligegyldighed for de stakkels afdøde;» han så dem ryste på Hovedet ad
							hans uhøflige Afslag, mens de indvendig frydede sig over at være sluppet
							fra den kedsommelige «Pligt» med at tage «dette vildfremmede Menneske
							med Gud véd hvilke Tilbøjeligheder» i Huset. Jo, jo, nu var han sikkert
							nok også dem
							 kvit, og de var hans eneste Slægtninge her i Landet
							- heldigvis!Han løftede Hovedet og så omkring sig.Så styrede han over mod Østergade - han vilde dér ind på
							Strøget, hvor det vrimlede af Mennesker: af Forretningsfolk, Lapse og
							Dagdrivere, af Koketter og Kokotter, hvor det raslede med Sedler og
							Sølv, hvor det knitrede af Silke og lyste af blottede Halse, hvor røde
							Læber smidskede, og begærlige Øjne skinnede, hvor der handledes og
							snødes, hvor der fristedes og attråedes, hvor Jagten gik efter Elskov og
							Guld, hvor Livets Pulse bankede, og Livets Hjærte slog - dér
							vilde han gå, midt i Livets Tummel, som en fremmed, som en død blandt de
							levende, en Skygge i det virkelige - gå og føle i sin
							Ensomheds Kulde, hvor alt det, de begærede så hedt, var ham ligegyldigt,
							og hvor de selv var ham ligegyldige, disse Menneskesjæle, vide, at der
							var ikke én iblandt dem, han 
							kendte og skulde hilse, ikke én, han skyldte det mindste eller havde
							Pligt imod, ikke én, som jo ikke kunde styrte død om for hans Fod, uden
							det rørte ham - ikke én, der kom ham blot det ringeste ved
							- -- - Samme Aften rejste han hjem til Provinsen for at
							sige det sidste Farvel.- - - - - -
							- - - - - -
							- - - - -Det gav Genlyd i det øde Hus, mens Tue gik gennem de formørkede Stuer.
							Ane havde rullet Gardinerne ned for alle Vinduerne, og Tue lod dem blive
							nede. Så var han så meget desmere lukket inde fra Omverdnen, vandrende
							som i en Kiste, hvorind ingen levende Lyd kunde trænge Det blev ganske
							mørkt, alt som Høstdagen skumrede derude, men det gjorde ingenting, han
							kendte jo hver Krog i Stuerne, han vidste jo, hvor hvert Møbel stod, og
							det var dem, han kom for at vælge, hvilke han vilde beholde, og hvilke
							der skulde sælges.Han var ikke ene om sit Valg, han havde de døde med på Råd; de færdedes
							tæt omkring ham i Mørket, hvide, tågede Skikkelser - han kunde
							ikke kende dem mere, men de havde jo også været i Graven siden. De
							udpegede for ham, hvad han skulde vælge, og hvad han skulde lade stå.
							Stundom satte de sig trætte på Stolene, med Hænderne i Skødet og de
							blege Hoveder bøjede under det lange, hængende Hår, men når han gik
							videre, rejste de sig og fulgte ham - han mumlede halvhøjt med
							dem, de var jo de eneste, han nu havde at tale med, og de havde jo også
							et Valg at gøre, det gjaldt jo Minderne om dem. Varsomt gik han forbi
							dem, at ikke hans Klædning skulde røre dem, så de faldt sammen i Støv.Nu havde han valgt det dyrebareste, nu fik Resten gå til Auktion.Han satte sig i den store, sorte Lænestol, hvori han havde grædt sine
							første Tårer, over Alf og Anton,  og hvor Fader havde blundet sine sidste Dage
							hen. Denne Stol havde han valgt, og Moders røde Plyssesstol, hvori hun
							var død, og Skrivebordet, hvorved Fader havde siddet og arbejdet i sin
							Styrkes lykkelige Tider, og Moders lille Sybord, hvorved han som Barn
							havde leget Morian og Farian med de sorte og hvide Knapper, og Regitzes
							hvide Jomfruseng - i den vilde han sove sine egne ensomme
							Nætter.Han lagde Hovedet tilbage og lukkede Øjnene. Det var trangt at trække
							Vejret i den indelukkede, støvfyldte Luft, men han mærkede det knap
							- han så som i et Syn det Liv, han havde levet i dette Hus,
							glide sig forbi, fra den første Dag, han kom her, og til denne sidste
							Time, han skulde forlade det for evigt - han så al den Lykke,
							disse Mure havde hegnet, al den Sammenholdets og Endrægtighedens stille
							Glæde - og han så de lange, bitre Sygdommens og Dødens Stunder
							- her havde han levet, elsket og lidt, mer end mangen Olding
							sit hele Liv - jo, visselig - han havde betalt sit
							 til Livet og dets Magter, nu havde han Lov at dreje ud af
							dets Vej og drage ensom hen med sit lukte Hjærte - -
							-- ni tunge Slag rungede inde i Stuen mod Fjorden, det gamle
							Bornholmerur slog. Det lød så sukkende tungt, som også det tog Afsked
							med Huset.Ja, det havde han også valgt, det, hvis Gang han med jublende Spænding
							havde fulgt, når han som Barn ventede Faders eller Moders Komme, det,
							hvis Visere han havde set snegle sig frem hine uudslettelige, brændende
							Sommerdage, da de sad og ventede Regitzes Død, det, som havde tegnet
							hans Livs Bue, fra det faldt i Slag til hans første Time, og indtil det
							nu mindede ham om, at det var på Tide, han forlod det Hus, som ikke mere
							var hans. Ni tunge Slag - det skulde forkynde ham Tidens Gang
							i de kommende År.Han rejste sig - ja vist, han skulde gå - men  først en sidste Runde gennem
							Huset, op over Loftet til Regitzes Kammer, hvor der var drømt så mange,
							forhåbningsfulde Fremtidsdrømme, og som nu mugnede sort og tomt bag
							tætte Gardiners Skjul, gennem Moders Stuer, Faders Kontorer, gennem hans
							eget, kvalfulde Værelse - og så et sidste Blik ud over Haven
							og Fjorden -- men dér - Tue standsede - dér var jo
							Klaveret, det havde han glemt - hvor var det muligt, Moders
							Klaver - - Han åbnede varligt det tunge, støvfyldte
							Låg, Tangenterne skinnede ham i Møde, som var det et Kistelåg, han havde
							løftet, og lå der Lig på Rad - ja, nu var de Lig, de hvide
							Tangenter; aldrig mere skulde de vågne til deres tonende, syngende Liv;
							den Hånd, der havde opvakt dem, havde nu selv en stærkere Hånds
							Opvækkelse behov. Men når hans uøvede Fingre rørte dem, og en for alle
							andre uharmonisk Larm steg frem, da hørte han de gamle Melodier bruse:Es war ein König in Thule,gar treu bis an das Grab -og alle, alle de andre - vemodige, lidenskabelige Sange
							- da vilde han høre Moders Stemme synge, så forunderlig ung og
							skær - ja, således vilde han sidde og spille i mange ensomme
							Aftener, spille det svundne Liv af Grave, til de døde flokkedes om ham i
							Mørket som nu.Han bøjede sig ned og kyssede Tangenternes glatte Elfenben, de havde
							givet Luft til det Væld af Ømhed og Lidenskab, der dulgte sig dybt i
							Moders Væsen, bag den stolte Kulde - - -Han foer sammen - det skingrede gennem Stilheden, som et Skrig,
							en skarp Ringen ude fra Gadedøren - hvem var det? hvem kom nu?
							han lukkede ikke op, han slap ingen derude fra ind - men nu
								 kimede det igen, han fik
							ikke Fred - og om det nu var Emeritus? han måtte nok alligevel
							lukke op.Han skød hastigt Klaverlåget i og gik ud i Entreen.Det trak koldt ind ad Døren, på Tærsklen stod en høj, mager Skikkelse med
							Håret flyvende under den store Hat og Kappen flagrende om Skuldrene
							- det var Mester Linné. Tue åndede lettere, ham turde han nok
							lukke ind.«Ja, ja, jeg kommer, jeg kommer, mit Barn - god Aften,» en
							iskold, rystende Hånd trykkede Tues, «jeg kommer for at sige dig Farvel
							- jeg tænkte nok, jeg traf dig.»De famlede sig frem gennem de mørke Stuer og kom ind i Kabinettet. Mester
							Linné satte sig i Lænestolen og strakte de lange Ben fra sig, Tue stod
							på ny lænet mod Klaveret.«Mit Barn, er du vred på mig, fordi jeg ikke var med til Begravelsen?»Tue så op - nå, han havde ikke været der - ja, så
							havde der da ikke været ét medlidende Hjærte, trods de sorte Kjoler.«Jeg vilde ikke komme, skal jeg sige dig, jeg vilde ikke se dem bringe den
							 Mand til Jorden, alle disse forgyldte Uniformer og stive
							Kraver, alle disse Stribebenklæder og Stegespydbærere - som
							Hr. Borgemesteren og Lige, jeg vilde ikke gå iblandt dem for aldrig
							 det - og desuden, jeg havde ikke andet end mine
							stortærnede Buxer, min blå Jakke og mit røde Slips, og det kunde jeg jo
							ikke møde i - Eline Petersen havde min Havelock til Reparation
							og kunde ikke få den færdig.»Tue smilte - ak Mester Linné - ak Mester Linné
							-«Ja, nu er han død -» Mester Linné sænkede Hovedet og så ind i
							Mørket, de magre Hænder hvilede knyttet i hans Skød, «han var mig en god
							Mand - hvad skal der nu blive af mig - -
							ti de andre - de andre - nej, aldrig
							 i Evighed!» han rejste sig  hæftigt, idet han slog ud med Hånden og fæstede
							sine Øjne på Tue, der troede at se deres evige Ild brænde gennem Mørket;
							hans Stemme lød høj og hæs, fuld af al den gamle Patos «- jeg
							på Knæ for nogen af denne Stads bureaukratiske Narre med og uden
							Guldtresse, jeg, en Tilhænger af den store Revolution, Guillotinens
							Elsker, jeg, der i Drømme har omstyrtet al Verdens Tyranners Troner og
							knækket alle Undertrykkeres Spir, jeg, der har talt med Georg Brandes
							som med en Broderånd, jeg, tiggende nogle usle Skillinger af en
							Statsslave eller Pengesæk - aldrig, o i Evighed aldrig! før
							skal Eline Petersen og jeg sulte ihjel!»Tue følte i sin Pung, jo, han havde en Tikroneseddel til Mester Linné,
							det var jo det vante -«Tak, mit Barn - af dig vil jeg gærne låne den, som af din Fa'r
							- du vil ikke blive som de andre, Underkuere og Åndens
							Fjender, du vil være som din Fader - ak, ak, hvad var han for
							en Mand - han sendte en virkelig
							 Kammerrådstitel tilbage!»Mester Linné tav, han stod med bøjet Hoved, det lange, grå Hår hang ham
							ned om Ørene som en Manke - så udbrød han, sagte og skælvende:«Nu rejser du bort til de fremmede Lande, de Lande, jeg som en vanvittig
							har længtes efter, fra jeg var ung, de Lande, hvor jeg kunde være blevet
							til noget - ikke blot denne sølle, sølle Nar - o
							Frihed! o Europa!» - - -- - - Mester Linné var gået, og Tue kom
							tilbage til Stuen. Han blev stående og så hen for sig med et vagt Smil
							- ja, og dog - denne dybt sunkne Stakkel, dette
							forkomne, forvildede Væsen, han var dog den eneste, der var vedblevet at
							komme til dem i de tunge Tider, den eneste, der ikke havde svigtet i
							Nøden; i hans Hjærte var Menneskehedens guddommeligste Gnist: Evnen til
							uegennyttig Medfølelse endnu ikke slukt - o, men hvorfor
							skulde  det altid være så, at
							det kun var de sårede og syge, de lammede og brudte, som kunde nære
							medlidende Kærlighed - hvorfor var Styrken altid ond og
							Svagheden ene god?Nå, det kom ham ikke mere ved, han havde ikke mere Medfølelse behov og
							skulde ikke mere yde Medfølelse, han var ovre det.Han så sig omkring - de døde var her ikke mere; her havde været
							en fremmed, en deltagende, men dog en fremmed, og de var forsvundne. Men
							det var godt, han var kommet og havde ladet sin Fakkel skinne herinde,
							han havde jo været nær ved at forvildes i Mørket, og nu måtte han ikke
							lade sig binde af noget, ikke være svag - Svaghedens Tid var
							omme.Dér henne i Krogen, hvad var det, der gloede i det svage Lys, som trængte
							ind bag Rullegardinet - som et Ugleøje, en Ring af Ild
							- å, det var jo Evighedskransen, Regitzes Evighedskrans, ja
							- den måtte han have med, den skulde følge ham til de fremmede
							Lande, den var ham et Symbol på den - Lykke - eller Fred
							 , han nu havde vundet - uvisnelig som den
							-Han trykkede den støvede Krans mod sin Mund, de stive Blade knitrede
							under hans Læber - o, ja den var ikke skøn, men den havde
							været trofast mod Regitze, og den vilde ikke svige ham.Og så Farvel -- han stod et Øjeblik ubevægelig midt i Stuen; så mærkede han,
							han var ved at overvældes, og løftede Hovedet i et raskt Tag; hurtigt
							gik han ud gennem Rummene, fik Døren op og trådte ud - endnu
							et sidste Blik derind, endnu en Gang den gamle Duft, den gamle, dybe
							Stilhed - så lukkede Døren sig i for Edens Have. Nu havde han
							sit Hjem, hvor han satte sin Fod.Han gik ned gennem Alleen i det fugtige Mørke,  han skulde op på sit Værelse på Hotellet. I
							Morgen rejste han.- - - - -Havde han nu fået alting med? Han stod på Gangbrættet og så ind i Kupeen,
							tællende sine Pakker og Kufferter - jo, og Plæden -
							jo, dér lå den, tung og sort, over det gulstribede Hynde - men
							den store, grå Kuffert - nå, det var sandt, den var jo med det
							øvrige Gods, den var altfor tung, ellers havde han gærne taget også den
							med herind; den var propfuld af Bøger, og de var jo nu hans eneste
							Venner, tavse, trofaste, uomskiftelige Venner. Ja, så var alting rede,
							nu kunde Toget gå, når det vilde - og gid det snart
							 vilde gå, at han dog en Gang kunde få Ende på sin Venten,
							at han dog en Gang kunde komme af Sted.Lokomotivet holdt forude og pustede og dampede; den hvide Røg rullede i
							brede Bølger hen over Vognrækkens svagt hvælvede Tage, til den spredtes
							ned over Perronen. Det var sent på Eftermiddagen, hen i Oktober; af og
							til skinnede Solen frem i hastige, jagende Glimt, Vejret var mørkt og
							uroligt.Der havde været Marked i Byen, og Perronen var fuld af Mennesker, som
							ilsomt snoede sig mellem hverandre eller stod i tætte Klynger, leende og
							gestikulerende, mens Stemmerne summede under Glastaget. Gennem
							Ventesalens Vinduer kunde han se ud over Torvet bagved, hvor Teatret lå,
							bredt og gult, med sine Ruderækker, Søjler og Frisér, og hvor endnu
							flere Mennesker kom ilende med Kufferter og Pakker, og Vogne rullede med
							Bagage.Men her stod han ved sin Kupé uden for hele Larmen og Iveren -
							og dog, var han så helt
							 udenfor? - o nej, han måtte mærke det end en
							Gang, her hjemme, hvor man kendte hvert Menneske og dets Skæbne, her
							kunde man forhærde sig, så meget man vilde - man slap dog
							aldrig ud over at yde 
							Deltagelse og vente Deltagelse, trods Skuffelse på Skuffelse; men den
							Syge skulde Europas Kulde nok kurere for. Og vidt var han jo allerede
							nået, ti se - ikke ét af alle disse leende og snakkende
							Mennesker, hvoraf han dog havde set så mange i sit Hjem i fordums Dage,
							agtede på ham eller henvendte et Ord til ham; det havde han opnået hin
							Dag ved Begravelsen - - -Det gav et Sæt i ham - Lull - han var nær sprunget
							ind i Kupeen og havde smækket Døren i efter sig, men tog sig i det:
							Tåbelighed, hvad havde han vel at frygte af hende?«God Dag, Tue.»«God Dag.»Hun rakte ham Hånden, og han tog den tøvende.Dér stod hun foran ham, for sidste Gang - deres Øjne mødtes
							længe, de tav bægge.Hun var klædt i sin Efterårsdragt, blåt fra Top til Tå, kun en hvid,
							kruset Krave om Halsen; hendes store, blonde Hår lå i de vante,
							gyldentlysende Bølger som en Ramme om de rene Træk. Hun var ganske bleg,
							og Furen var fremme mellem Brynene, men hvor var Forvirringen og Gråden
							henne fra hin Aften efter Faders Død? Hun var så rolig, som havde hun
							tænkt igennem og taget en fast Beslutning. I den brune Hanskehånd holdt
							hun en Buket mørkerøde, modne Roser mellem tætte, grønne Blade.«Dér, Tue,» hun rakte ham Buketten; han tog den og lagde den på Plæden;
							hun fulgte den med Øjnene.«Hvor længe bliver du borte?»«Et År,» han steg op i Kupeen, gik hun ikke?«Et År -» hun så op på ham med et underligt Blik i Øjnene, så
							sænkede hun Hovedet, hendes Skospids stødte mod Flisegulvet.«Nå, ja så Farvel, Tue - Farvel så længe
							 ,» et langt, lige Blik, således som kun hun kunde se; så
								 vendte hun sig og gik med
							sin lette, hurtige Gang ud gennem Glasdøren og blev borte.Han stod og så efter hende, så lukkede han Kupeen i og trak Vinduet op.«Så længe -» hvad mente hun med det? og dette Blik, han kendte
							så vel, og hvorunder han følte sin Vilje bøje sig som en Pilevånd
							- og Ordene den Aften - «nu er jeg din, nu hører vi
							sammen» - nå, et År, et langt År, han smilte spotsk
							- hun havde jo Sigurd, nej, det var sandt, han havde hørt,
							Sigurd skulde ud af Skolen, han skulde til København for at blive
							Polytekniker; men så kunde hun jo følge med ham, hun havde jo tit nok
							klaget over det Arbejde med Bøgerne, så let det end faldt hende
							- men i al Fald, selv om hun
							 huskede ham, betød det jo intet, når han
							 glemte hende. Det lå jo helt i hans egen Hånd, om han
							vilde høre nogen til eller ikke, nu han var fri for de sidste Bånd.Ane var kommet i «Stiftelsen»; hun havde lovet at sørge for et Rum til
							hans Møbler, til han kom tilbage, hvis
							 han da overhovedet kom tilbage og ikke tog sin
							Studenterexamen i København. Og mon det ikke blev det bedste? nu efter
							det med Lull - jo, det blev det sikkert. Og Jes -
							ja, han var sammen med Kareten og de brune gået over til den nye
							 Vejinspektør, og den grå Skriver var fulgt med
							- Tue smilte - Gud véd, om han dér fik en ligeså
							overbærende Herre, som den gamle var; der blev vist næppe Tid til at
							læse så mange Romaner i Skuffen.Ude på Perronen blev der travlt, Folk stimede mellem hverandre.
							Konduktørerne travede op og ned langs Vognrækken, Signalklokken slog, et
							langt Ryk - så kørte de.Ja, så
							 kørte de.Perronen gled forbi, Byen forsvandt dér uden for Vinduerne -
							han lagde sig tilbage i Sædet, tog Huen af og strøg sig over Panden,
							åndende ud i et befriende  Suk
							som efter en lang og møjsommelig Kamp - nu lod han alt det
							forhadte og frygtede bag sig - det var, som han rent fysisk
							mærkede, hvorledes Båndene brast. Nej, nej, han vilde aldrig mer komme
							tilbage - - -- Ja, nu var han fri - o, hvad betød det Ord ikke: fri
							 - aldrig mere skulde han vælte Kærlighedens
							Sisyfossten op ad Fjældet for at rives med den ned i Dybet og knuses
							under den i Faldet - aldrig mere skulde han smage det, som
							Menneskene kaldte: Lykke - o, han overlod dem gærne denne
							gyldne Frugt med den berusende Duft, den søde Smag og den giftfyldte
							Kærne - aldrig mer - - -Han standsede - hans Blik var faldet på Lulls Rosenbuket, der
							lå og gyngede på Hyndet, blussende i det sidste, skælvende Aftensolskin
							gennem Ruden og fyldende Kupeen med sin søde Ånde. Lulls Ansigt, en Gang
							så elsket, dukkede op for ham, seende på ham med sine store, blå Øjne
							- han vaklede et Øjeblik - ja, ja, men netop
							 derfor - han rynkede Brynene, rejste sig og
							skød Vinduet ned.De kørte just hen over Åen, dér hvor den løb ud i Fjorden, Vandet
							strømmede dernede, grønligt og kruset, om Jærnbroens Piller; han greb
							Roserne og kastede dem ned i Strømmen, saa hastigt, som vilde han ellers
							brænde sig på deres Blus. Han saa lige den røde Buket hvirvle rundt; så
							jog Toget bort.Så, det var det sidste, og godt det blev gjort. Der havde luret en Fare
							på ham i den Buket. Nu førte han intet forkrænkeligt med sig.Toget foer ind gennem en Skov, Træerne stod tæt ned om Banen, gule i
							Løvet - en Flugt af Blade løsnedes i Lufttrækket og fløj ud
							over Skinnerne; det blæste ham koldt og klamt om Panden, Røgen slog ned
							over Skrænterne. Kun Toghjulene larmede i den skumrende Dal.- - Nu falmer Skoven trindt om Land,og Fuglestemmen daler - - - -
								-- Ja, lad falme, lad tie, han havde intet, som kunde falme,
							intet, som kunde tie - alt, hvad der havde blomstret for ham,
							var visnet, alt, hvad der havde lydt kært i hans Øre, forstummet. Nu
							elskede han ingen mere, kun døde, og det var sikkert; de var uden for
							Tilfældets Rækkevidde, dem kunde ingen Årets Skiften og intet Skæbnens
							Lune tage fra ham. Han kunde smile ad alt det, som voldte de andre Angst
							og Nød; hans Fred var ikke som deres bygget på Is, på noget så
							skrøbeligt som et Menneskeliv, men på Ensomhedens uforgængelige Diamant.Togpiben gav skingrende Genlyd, idet de jog ud af den mørke Kløft
							- det var Farvel'et til hans Barndom.Ja Farvel, I Smil og Tårer, nu skulde han aldrig græde mere. Hans Ulykke
							havde været, at han havde elsket altfor meget, nu skulde han aldrig
							elske mere.Han tænkte på den ensomme Mand, de mødte i hans Barndom, strejfende om
							her ude i Skovene, han nu fløj igennem - så ondt han havde
							haft af ham, og som han havde gruet for hans Skæbne! - nu
							havde han selv lært den at kende, nu var han ene som han.Hjulene larmede og ramlede, rumlede og rullede.Dér var det sidste Glimt af Fjorden, hvid og tåget mellem sine utydelige
							Kyster.Farvel! Farvel!Han trak Vinduet op; det begyndte at regne, tæt og fint, og det blev
							mørkere og mørkere. Ind i en Skov - de fløj som gennem en
							Tunnel, Mørket strømmede forbi Ruderne.Han lod sig glide tilbage i Sædet og lukkede Øjnene, vugget af Iltogets
							Hast - en dyb, ørkesløs Mathed sneg sig ind over ham
							- midt i det travle Jag stod alle hans Sanser stille; han
							tænkte ikke på alt det,  han
							havde forladt, og ikke paa de Lande, han jog imod, og som han havde set
							i så farverige Syner som Barn, når Regitze og han i Kakkelovnskrogen
							drømte deres tropiske Drømme; han vidste kun, at de betød den store
							Tomheds Fred. Han tænkte ikke på, hvorledes hans Skæbne havde formet
							sig; han vidste kun, at han havde nået et Mål, han aldrig havde anet,
							men som var såre godt; han vidste kun, at, han havde sejret, alligevel,
							til sidst - han havde overvundet sin Fjende, Livet.Det knagede og knirkede, det raslede og rystede.Som et Triumftog gik det, fremad! fremad! af Sted imod Friheden,
							Ensomheden, Kulden, af Sted over alle de Magter, der hid til havde
							bevæget hans Hjærte - over Håb og Tillid, over Ømhed og
							Hengivenhed, af Sted, så de maledes til hvirvlende Støv.Bort, bort gik det - bort fra det Hele!
							Es hat sich vor meiner Seele wie ein Vorhang weggezogen, und der
									Schauplatz des unendlichen Lebens verwandelt sich vor mir in den
									Abgrund des ewig offnen GrabsDie Leiden des jungen Werthers