CORREGGIOTRAGEDIE



TIL DANMARKS DRONNING.



Landets Moder: frommesteMaria!

Ædle, viisdomelskendeSophia!

Frederikafor vorFrederik!

Ei forsmaa, ei vredes over Gaven,

Skiænk Cypressen her paa Kunstnergraven

Atter et Medlidenhedens Blik!



Du tillod Din Skiald for Dig at qvæde,

Han har seet Dit Mildhedsøie græde,

Ædle! Du har følt den Ædles Død.

Hvor saa blid, saa vennehuld en Mage

Saliggiør Monarken Livets Dage,

Der kan aldrig Kunsten lide Nød.



Thi hvor Kraft og Følelse forenes

Der kan ikke Hierterne forstenes,

Lukkes ej for Viisdom eller Kunst.

Sværdet blinker stærkt i Kraftens Hænder,

Mens fredsælle Dyd sin Fakkel tænder

Og forjager Barbariets Dunst.



Tak Maria! ædle Danneqvinde!

Viisdoms, Dydens, Kunsternes Veninde!

Tak fordi Du hørte med Behag!

Tak fordi Du skiænkte mig den Ære

For min Konge Kunstens Tolk at være

I hans Hal, som paa hans Fødselsdag.



PROLOG.



Et Skuespil fremstilles Eder her;

Ej nordisk, ingen Daad af Kæmpelivet,

Hvor Krigerkraft og sieldent Heltemod

Fremspirer under Luur- og Skioldeklang;

Ej stolten Kiærlighed til Fædrelandet,

Som synker høi og jubler i sin Død;

Ej Elskovs søde, sværmeriske Brand

I Kamp mod andre Forhold, andre Pligter.

En stille Fredens Blomst udvikler sig:

From Kiærlighed til Kunst, Religion,

Skiøn Menneskelighed og sielden Evne.

Tillader Kunstneren, at han engang

Fremstiller Eder Træk af Kunstnerlivet!

Thi ikke gaaer den høie Melpomene

Med Hielm bestandig, som sin Syster Pallas;

Hellig Begeistrings dunkelrøde Druer

Nedtynger hendes Lokker; Dolken skiules

Af linnet Klædemon; hvor Livet blomstrer,

I Freden som i Krigen, er hun med,

Og sætter kold den skiønne Stræben Grændser.



Troer altsaa ej at see et dagligt Optrin,

En stille sygelig Huusfaderdød,

Fordi ej Helten gaaer i blanken Harnisk,

Fordi han dræbes ej af Dolk og Sværd.





Ej Brynien selv, men Brystet under Brynien,

Ej Dolken, men den Arm, som styrer den

Er tragisk. - Huslig sidder Atropos

Ved Rokken, som en gammel kraftløs Qvinde,

Dog frygteligt hun klipper med sin Sax!



Her gaaer en sielden Genius tilgrunde!

Aflokker Eders Taarer, Eders Agt

Og Kiærlighed. Her seer I Kunstneren

Ej i sit Værk, men i sit Liv: hans Stræben,

Nedtyngelser af Armod, Had, af Avind,

Miskiendelse, Beundring, Roes - og Død. -

Men som hver ædel ægtetragisk Helt

Hanseireri sin Død; og hvad I see

Er hansForklaring, Transfiguration,

I det han kaster af sig Støvets Byrde.



Tilgiv da Skialden, om et Øieblik

Han lod sig lokke til det skiønne Syden.

Thi som den stærke Dyds, den dybe Viisdoms

Saftgrønne Sundhedsurter voxe bedst

Om Mimers Brønd i Nordens Middagsol,

Saa bygger atter Kunstens hulde Musa

Sit Tempel helst i Laurbærtræets Skygge,

Og klækker Blomster frem, der evig funkle

Som Stierner paa Udødeligheds Himmel.



Ejganskeny kan Eder Kunsten være,

Ej ganske selsom maa den sieldne Agt,

Beundring for enMalertykkes Eder.

Erindrer Eder dem I selv har tabt:

Lad NavnetPoulsen, JuulogAbildgaard,

Og hiint, Europas Under, Danmarks Stolthed:





Lad NavnetThorvaldsenbegeistre Eder

Til høit at føle for en Musers Yndling,

Hvis stille Virken blev Nationens Ære.

Correggio var selv enLongobard!

Uskyldig er den hulde Fantasi,

Der knytter Kiærlighed til Kunstneren

Med Kiærlighed til Fædreland; og gavnlig

Hvis den forstærker Følelsen for ham.



Saa skuer gierne da det blide Spil!

Og lad den stille Melpomene her

Med Kunstens Attribut: Palet og Pensel,

Med Meisel og med Vaterpas Dig røre;

Som hun har rørt Dig før i blanken Brynie

Med Hielm om Issen og med Skiold og Sværd.



En virksom Borgerkreds maa det fornøie

At skue Fredens lykkelige Dyder.

Thi ei blot Den er Helt og værd en Krands,

Som lærer os med Værdighed at døe;

Men ogsaa Den, som lærer os at leve.






Antonio Allegri, Maler.

Maria, hans Kone.

Giovanni, hans Søn.

Mikel Angelo, berømte Kunstnere.

Giulio Romano, berømte Kunstnere.

Ottavio, en Adelsmand af Parma.

Ricordano, en Adelsmand af Florens.

Coelestina, hans Datter.

Silvestro, en Eremit.

Battista, Giestgiver.

Frands, hans Søn.

Valentino, Nicoloog flere Røvere.

Lauretta, en Bondepige.

Et Bud.

En Opvarter.








FØRSTE HANDLING.

En Plads i Byen Correggio; paa høire Haand et Giestgiverhuus, paa venstre Haand Antonios lille Bolig, med et aabent Skuur, hvorunder han sidder og maler. Hans Kone sidder for ham; hendes lille Giovanni staaer mellem hendes Knæe med en Agnus Dei-Stav i Haand. I Baggrunden Skov.



ANTONIO.



Staa stille Dreng! nu er jeg færdig strax,

Saa kan du atter løbe.



GIOVANNI.



Kiære Fader!

Og er Giovanni der i Maleriet

Snart ogsaa færdig?



ANTONIO.



Ja.



GIOVANNI.



Og Moder?



ANTONIO.



Med.



GIOVANNI

til Moderen.



Men, kiære Moder! du er jo Maria,

Jeg er Giovanni, og min Fader maler






Os af livagtig som vi er; men hvor

Er da det lille deilige Barn Jesus,

Som du paa Skiødet har i Faders Billed?



MARIA.



Han er i Himlen.



GIOVANNI.



Og hvor kan da Fader

Faae ham at see?



MARIA.



Han forestiller sig

Ham i sin Siel saa smuk som muligt.



GIOVANNI.



Thi

Det var det Smukkeste af alle Børn.



MARIA.



Ja vist!



ANTONIO.



Maria, læg din runde Arm

Om Drengens Skulder!



GIOVANNI.



Fader! bliver jeg

En Maler ligsom du, naar jeg er stor?



ANTONIO.



Nu, det vil vise sig; hvis du er flittig!



GIOVANNI.



O jeg vil være flittig Faer.






SILVESTRO

kommer ud af Skoven, han nærmer sig umærkelig, ogstaaer nu bag Antonios Stol, betragtende Billedet.



Hvor skiønt!



GIOVANNI

til Eremiten.



Faer siger, jeg skal ogsaa være Maler,

Naar jeg er større.



ANTONIO

bliver Eremiten vaer og staaer op.



Ak! ærværdige Broder!



SILVESTRO.



O lad Jer ei forstyrre ved Jert Arbeid.

Farverne tørres!



ANTONIO.



Nei, for denne Gang

Maa dette være nok, min Fader! Drengen

Udholder heller ei at staae saa længe.

Det unge Blod! det maa bevæge sig.



SILVESTRO.



Der er igien et herligt Billed færdigt.



ANTONIO.



Jeg har desuden malt endnu et andet

Til Eders lille Hytte.



SILVESTRO.



Virkelig?

Nei, har I tænkt paa mig?






ANTONIO.



Den lille Tavle

Er færdig alt. Jeg gav Jer helst den Store;

Men jeg er nødt at sælge den for Penge.

Vi maae jo leve!



SILVESTRO.



Kiære Mester Anton,

Jeg takker Eder! Dette skiønne Billed

Var alt for godt til mig; og jeg behøver

Det heller ei; mit store Billed er

Naturen i min Egeskov; der skuer

MinSiel de Himmelske. I Borgen maa

I bringe Eders Billed, eller Kirken.

Hvem Letsind og Forfængelighed fra

Nauren fiernet har, den kan kun nærme

Naturen sig igien ved Kunstens Haand.



ANTONIO.



Troer I, vor Kunst besidder slig en Magt?



SILVESTRO.



Kunst er den skiønne Bro Regnbuen, som

Forbinder Jorden med den hvalte Himmel.



ANTONIO.



Det giør Religionen.



SILVESTRO.



Den staaer rodfast

Usynlig som en Cherubim, og hæver

Det lette Farvespil paa sine Vinger.






ANTONIO.



Ak Gud! I maa vel kalde det et Spil.

Nu skal jeg hente Billedet.

Han gaaer.



SILVESTRO

vender sig hurtig til Maria, naar han er borte.



Maria,

Hvorledes staaer det med Antonios Sundhed?



MARIA.



Ak Gud! I seer hvor bleg han er.



SILVESTRO.



Nu, det

Vil intet sige. Ængst dig ei, mit Barn!

Tre Maaneder er det jo nu dog siden

Han havde det besynderlige Vanheld?

Blodstyrtningen?



MARIA.



Ja, kiære Herre!



SILVESTRO.



Har

Du siden mærket noget?



MARIA.



Nei.



SILVESTRO.



Nu, seer du?

Det lille Saar har lægt sig af sig selv.

Vær uden Frygt, det kan ei være farligt.

Han er jo ung og karsk, af god Natur!

Han er, som alle Kunstnere, lidt heftig;

Den Ild som varmer, brænder undertiden.

Dog griber aldrig ham hans Lidenskab






Med et Uhyres skarpe Ørnekløer;

Den ruller let, et Blus igiennem Luften,

Og slukkes af sig selv. Kun rolig maa

Han være, mild og munter; og det er han.



MARIA.



Han er for blid og mild for denne Verden.

Ak han er, som hans Kunst, et venligt Skiær,

Som Luftens mindste Skyer kan fordunkle.

Ærværdige Fader! jeg beholder ham

Ei længe! Nei; det føler dette Hierte.



SILVESTRO.



Maria, Barn, hvad er nu det for Griller?

Du græder?



MARIA.



Jeg beholder ham ei længe.

Hans Higen stræber mægtigt bort fra Jorden,

En graalig Dunst er ikkun Livet ham,

Hvori det evige Lys sig farvet bryder.



SILVESTRO.



Og elsker han dig ei?



MARIA.



Han elsker mig.



SILVESTRO.



Og elsker han dit Barn?



MARIA.



Ja, som en Fader.



SILVESTRO.



Og elsker han ei alt elskværdigt?






MARIA.



Jo!

Det giør han vist.



SILVESTRO

mild.



Nu, saa lad af at græde!

Stol paa din Gud, og haab! Med denne Higen

Fra Jorden har det endnu altid Tid.

En Kunstner elsker Jorden; thi han elsker,

Som et elskværdigt Barn, det Sandselige.

Han stræber ofte vel, saa kiæk som Ørnen,

At stige over Field og Sky til Himlen;

Men ei dog ud af denne varme Luft,

Solstraalens Bad, den lette Silfes Næring.

Det ligger i Naturen; Livet maa

Jo elske Livet. Først den sølvgraa Alder

Seer uden Gysen i det øde Dyb.



MARIA.



Han kommer.



SILVESTRO.



Lad ham ikke see dig græde.

Hun gaaer ind.



ANTONIO

med et Malerie.



Ærværdige Fader! der har I et Billed.



SILVESTRO.



Ak, en bodfærdig, hellig Magdalena!



ANTONIO.



Hun ilte til den dunkle Skov, som I;

Dog ej en dydig Olding, mæt af Verden,






Der søgte Eenlighed af hellig Attraa;

En syndig Pige, der med Angst og Anger

Til Skoven flygted liig en bange Hind,

For der at sikkres for Forfølgelsen.

Dog tykkes mig det velgiort af en Qvinde,

At kunne reise sig, naar hun er siunken;

Der gives faa af Mænd, som det formaae.

Saa kan hun ogsaa gierne som en Helgen

Staae os for Øine, tænker jeg. Og da hun

Var skiøn og blomstrende, saa har jeg her

Afmalet hende, som en from Gudinde

For Skovbetragtningen; somJerGudinde.

Nu, tag til Takke da!



SILVESTRO

ryster smilende paa Hovedet.



I Kunstnere

Kan aldrig reent afsige Hedenskabet!

Gudinde!MinGudinde!



ANTONIO.



Nu, Gudinde

Og Helgen, kommer det ej ud paa Eet?

Hvad Godt er, bringer Held; alt Held er Godt.



SILVESTRO.



Nu, hvis det saa er meent! Et herligt Billed!

Den dunkelgrønne Skov, de gule Lokker,

Den hvide Hud, det mørkblaa Klædebon;

Det Ungdomsfyldige og Dødninghovdet,

Det Qvindlige og denne store Bog!

Med megen Kunst har I foreenet her

Det Stridige til venlig Harmoni.






ANTONIO.



Det glæder mig, ifald I er tilfreds.



SILVESTRO.



Ja, det skal hænge ved min lille Hytte!

Der skal den skiønne Morgen-Aftenrøde

Under min Morgen- og min Aftenandagt

Bestraale hende klart. Gud lønne Jer,

Jeg kan det ej; jeg er en fattig Gubbe.

Dog - tag til Takke Anton! Tag de Urter,

De ere sunde, kraftige! Deres Saft

Husvaler Brystet med en qvægsom Drik.

Tag dem! drik dem hver Morgen og hver Aften,

Naar Solen hæver sig og naar den daler,

Og naar jeg knæler for det skiønne Billed.

Min Bøn, og Saften, og Jer egen gode

Natur, skal snart helbrede Jer, vil Gud.



ANTONIO.



Ak med min Sygdom er det længst forbi.

Dog Tak som byder! thi jeg nyder gierne

En varm Drik, saa om Morgenen.



SILVESTRO.



Farvel!



ANTONIO.



Dog, bi et Øieblik! Lad mig end een Gang

Betragte dette Billede. Mig synes

At det har faaet en Plet.

Han betragter det med Kiærlighed.



Nei, - jeg tog Feil.

Det er heel reent og klart. Saa! der! Guds Fred!






SILVESTRO.



Guds Fred! jeg takker Eder af mit Hierte.

Han gaaer.

Den lille Giovanni har under foregaaende Optrin hentet sig et Stykke Kridt, og staaer nu og tegner Mænd paa Naboens Plankeværk.



ANTONIO

allene.



Det giør mig altid ondt, naar jeg maa skilles

Fra mine Billeder. Man bliver daglig

Alt meer fortrolig med den kiære Gienstand.

Det er et Barn, et Foster af vor Aand!

En Digter har det godt, han kan bestandig

Beholde sine Børn i Nærheden;

En Maler er en fattig Fader, som

Maa sende dem ud i den vide Verden;

Der maae de siden sørge for sig selv.

Men hvad giør Drengen der? Han maler Fresco

Paa Naboens Plankeværk. Lad vær' Giovanni!

Han har jo tidt nok strængt forbudet det. -

Du taabelige Dreng! hvor kan du giøre

Et saadant Been?

Giovanni visker ud og giør det om.



See saa! Nu blev det bedre!

Han hielper ham.



Ha ha! det er et morsomt Stykke Karl.

Giv ham paa Hov'det en høipullet Hue!



GIOVANNI

hopper af Glæde.



Ja, og en Sabel Fader! og en Sabel.



ANTONIO.



Ja vist.






GIOVANNI.



O maa jeg giøre Sablen selv?



ANTONIO.



Ret lang og krum!



BATTISTA

kommer ud af sin Gaardogbliver det vaer.



Der staaer, Gud straffe mig,

Det gamle Menneske ret som et Barn

Og hielper Pogen at tilsøle Væggen,

Istedet for at straffe ham derfor.

Raaber.



Antonio! hører I?



ANTONIO.

forlegen.



Mester Battista!



BATTISTA.



Hvad Dievlen! ridser I mig ogsaa Væggen?



ANTONIO.



Tilgiv min kiære Nabo! jeg har ofte

Forbudet Drengen det.



BATTISTA.



Forbudet det?

Og hielper ham endog!



ANTONIO.



Han giorde mig

Der Benet paa den gamle Høvidsmand

Alt for extravagant. Bliv ikke vred!






Hvad skader det, den gamle Knebelsbart

Staaer der paa Væggen, som en trofast Skildvagt?

Han skræmmer Eder Tyvene fra Huset.



BATTISTA.



Fra Huset skræmmer I mig neppe Tyven.

Lad Plankeværket staae! Jeg raaer Jer det!

Hvis I vil selv ej tugte Eders Dreng,

Godt, saa vil jeg!



ANTONIO.



Nu, tag det ej saa nær!

Hvor kan den lille Dreng fortørne Eder?

Hvad Noget vorde skal i Verden, maa

Udvikle sig itide. Driften stikker

I Pogen, Lysten driver, han maa male.

Saa skyer den mindste Ælling aldrig Vandet;

Saa prøver Fugleungen strax sin Vinge.

Dem lokker Luften, Vandet; Farven ham.



BATTISTA.



Aa Narreri! Har nogentid I seet

Min Frands saa søle Væggen til? Det var

Et velopdraget stille Barn; nu blier der

I Rom en herlig Maler af ham.



ANTONIO.



Troer I?



BATTISTA

heftig.



Der blier en herlig Maler af ham, ja!

En dannet Kunstner, som bestandig maler

Kun efter Regler, efter Videnskab.






Naar han har udlært hos sin Mester, sender

Jeg ham til Rafael; han giør ham klar.



ANTONIO.



I atten Aar er Rafael alt død.



BATTISTA.



Saa lever andre Folk, som ej er døde!

Jeg sparer intet paa ham, jeg har Grunker.

Og da det engang dog er Mode nu

Her i Italien, at man skal male,

Saa skal han ogsaa male. Jeg har Grunker!

Jeg sparer intet paa ham, kiøber Pensler

Og Farver til ham, Blyantspen, Palet,

Og hvad han vil. Thi intet er saa flaut

Som Fattigdom, der fuske vil i Kunst.



ANTONIO.



Især naar det er Fattigdom i Aanden.



BATTISTA.



Hvad mener I? Hvad vil I sige dermed?



ANTONIO.



Troer I at Penselskaftet selv kan male?

Træklodsen blier ej Maler, troe I mig!



BATTISTA.



Min Frands blier Maler Jer til Trods! Ej blot

En Landsbymaler, der kun maler saa

Hvad Dagen giver; tværtimod....



ANTONIO.



HvadNatten?

Det kan jeg med!






BATTISTA.



Ak Eders Mesterstykke!

Deri er ingen Menneskeforstand.

Der lyser Barnet jo, som en Sanct Hans Orm.



ANTONIO.



Forsynd Jer ikkun ej! Hvad taler I

Om Menneskeforstand? Hvis I vil fatte

Det Himmelske, maa Himlen Jer begeistre.



BATTISTA.



Tilsidst giør I Jer endnu til en Helgen.



ANTONIO.



Jeg er en fattig Mand, har lært mig selv

Paa egen Haand; jeg sammenligner mig

Vist ej med de Udødelige, som

Forherlige vor Jord med deres Værker.

Jeg kiender deres Værker ej engang.

Dog at Naturen ogsaa mig til Kunstner

Har dannet; at jeg ingen Haan fortiener,

Det troer jeg, og er ej den Eneste,

Som dette troer.



BATTISTA.



Fordi mangt sælle Skrog

Med alt for store Summer undertiden

Har kiøbt det brogede Skrabsammen; troer I?



ANTONIO.



Battista, nu, - I er Giestgiver! Bravo!

I er en dygtig Kok - Bravissimo!

En dygtig Kok bør holdes høit i Ære.

I har bespiist mig og min stakkels Hustru;






Vi er Jer end den lille Summe skyldig. -

Taalmodighed! jeg sælger snart mit Billed.

Lad det ej sætte Jer i vrantent Lune!

Hvis Eders Søn ej duer just til Maler,

Kan han jo være duelig til andet.

Hvermand i Verden kan ej male selv;

Der maa og gives Folk, somlaersig male.

Vær ej fortrædelig; giv mig endnu

I Dag i Morgen det Nødvendige!

Jeg skal betale alt i Overmorgen.



BATTISTA.



Slet Intet faaer I, før I har betalt.



ANTONIO.



Nu, betle kan jeg ej; saa maae vi hungre.



OPVARTEREN

kommer med et Brev til Battista.



Et Brev fra Rom.

Gaaer.



BATTISTA.



Fra Mester Lucas? fra

Min Frandses Lærer? Ha nu skal I see!

Det klinger i en ganske anden Tone.



ANTONIO.



Er det det første Brev, han skriver Eder?



BATTISTA.



Det Første! men det bliver ej det Sidste.



ANTONIO.



Han er bekiendt for en retskaffen Mand,

Og for en duelig og vakker Kunstner.






Vel, skal vi vædde? Mester Lucas fælder

Den samme Dom om Eders Søn som jeg?



BATTISTA.



Hvad?



ANTONIO.



Skal vi vædde? Om - et Middagsmaaltid!



BATTISTA.



Og naar nu I har tabt, hvad faaer da jeg?



ANTONIO.



Saa hører Jer mit nye Billed til.



BATTISTA.



Det der?



ANTONIO.



Mit Billed mod et Maaltid Mad:

Lucas har sagt, Frands duer ei til Maler.



BATTISTA.



I er en daarlig, en letsindig Mand!

Beklag Jer ej bagefter, naar I taber!



ANTONIO.



Vist ikke! Vædde vi?

Han rækker ham Haand.



BATTISTA.



Vel, lad saa være.

Et Haandtag er nødvendigt ej derpaa.

Ven taer kun Ven i Haand.






ANTONIO.



Jeg er saa lidet

Jer Fiende, som Frands er en Maler.



BATTISTA.



Ha,

Det skal I see!



ANTONIO.



Saa læs.



BATTISTA

bryder Brevet og læser.



»Tag Eders Søn

Tilbage! han er ikke skabt til Kunstner,

I spilder ikkun Pengene paa ham -«

Han holder inde af Harme.



ANTONIO.



Nu, seer I? Fuskeren kan undertiden

Dog ogsaa giette rigtigt. - I er opbragt?

Tak Gud, at Eders Søn er falden i

En brav Mands Hænder, som fra ham ei stieler

Den gyldne Tid; ej Pengene fra Jer!

Tag Eders Frands tilbage; lad ham gaae Jer

Tilhaande i Jert Værtskab; det er bedre,

Og bringer Jer langt mere Fordeel ind.

Farvel saa længe! - Glem ej Væddemaalet! -

Jeg maned' ej hvis mig ej Nøden maned'.

Han gaaer.



BATTISTA

allene.



»Tag Eders Søn tilbage! han -« Fordømt!

Og denne Skurk kroer sig og triumferer!






Og jeg beskiæmmet staaer, en fattig Synder? -

Ha vidste jeg en Leilighed til Hevn!

Der staaer mit skiønne Huus! Der staaer hans Hytte!

Og ingen Fremmed tager ind til mig,

Som ej besøger den Elendige,

For at betragte ret hans Fuskerier,

Og taler meer om ham paa andre Steder

End -

Ottavio kommer ud af Giestgivergaarden.



Tys! der er Ottavio. Nu munter!

Han er en Hader af Alvorligheden.



OTTAVIO.



God Dag, Battista! Hvad? Er du bedrøvet?

Hvad har du der? En Kiærlighedsbillet?

Ej, har din Skiønne givet dig en Kurv?



BATTISTA.



Ei mig, min Herre, men min Søn.



OTTAVIO.



Hvi saa?



BATTISTA.



Fru Musa! eller hvad hun hedder. - Lucas

Har skrevet mig fra Rom: jeg skal kun tage

Tilbage ham igien, han duer ikke

Til Maler, mener han.



OTTAVIO.



Det er mig kiært.

Saa kan han due dog til min Huusforvalter,

Min Regnskabsfører.






BATTISTA.



Exellenza Naadig -



OTTAVIO.



Jeg har alt længe havt isinde, seer du

At foreslaae dig det. Du boer mig dog

Nu alt for langt fra Haanden. Siden du

Har faaet denne Gaard, undværer jeg dig.

Jeg maa bestandig have Een omkring mig.

Det er mig ikke nok, at du engang

I Ny og Næ kun kommer hen til Parma.



BATTISTA.



Ak Exellenza! Eders Naade rører

Mit Faderhierte fast til Taarer - troer jeg.



OTTAVIO.



Hvor er du falden paa det galne Indfald

At giøre ham til Maler?



BATTISTA.



Da det dog

Er bleven Mode i Italien;

Da Kunstnerne nu agtes overalt

Saa høit, at ej engang de nu vil ægte

Selv Kardinalers Broderdøttre.



OTTAVIO.



Har

Antonios Exempel smittet dig?



BATTISTA.



Ak Gud! det er fattig Dievel! han

Gav neppe nogen fornem Dame Kurven.






Han nøier sig med det som Mindre er:

Hans Kone er en Pottemagers Datter.



OTTAVIO.



Battista! jeg misunder ham hans Valg;

Thi hun forholder sig til mangen Dame,

Som Rosen til en malet Blomsterpotte.



BATTISTA.



Nu! - Ja! -



OTTAVIO.



Veed du hvorfor jeg dennegang

Opholder mig saa længe hos dig her?



BATTISTA.



Nu, Exellenza elsker -



OTTAVIO.



Hvad? Du veed?



BATTISTA.



Den smukke Egn; min ringe Hytte bruger

I saa at sige som en Sommervilla.

Det smerter mig kun nu, at Exellenza

Ej længer dennegang kan blive hos os.



OTTAVIO.



Mig smerter det langt meer. Er Hesten sadlet?



BATTISTA.



Ja det forstaaer sig.



OTTAVIO.



Kommer du til Parma?






BATTISTA.



Forstaaer sig, Exellenza, end i Dag;

Det er jo Maanedsdag og Regnskabsdag.



OTTAVIO.



Godt. Men, for dog endnu engang at tale

Om Maleren: Veed du, min gode Ven,

At denne stakkels Maler har en Skat,

Som jeg misunder ham?



BATTISTA.



Han? Intet har han!

Ej Suul til Brødet, ej den mindste Hvid.



OTTAVIO.



Dog gav jeg mangen Hvid med Glæde til,

Hvis det var mit, hvad denne Mand besidder.



BATTISTA.



Ej, Exellenza! jeg forbauses.



OTTAVIO.



En

Madonna ejer han, som jeg gad eje.



BATTISTA.



Ja saa! Det nye Stykke? Nu, det maa

Dog ikke være mangen Hvid just værd.

Tillader Exellenza mig et Ord?

Det er ej nogen virkelig Madonna;

Det er ej meer og heller intet mindre,

End Billedet af Mandens egen Kone.






OTTAVIO.



Og hvis nu just Originalen var

For mig den allerdeiligste Madonna?



BATTISTA.



Ak Exellenz! nu gaaer et Lys mig op!

Den unge Malerkone har maaskee

For Eders Naades Øine Naade fundet?



OTTAVIO.



Tal ej saa daarligt! Mellem Mand og Qvinde

Er stedse hun, naar hun er skiøn, den Naadige.



BATTISTA.



I tænker som en værdig Riddersmand,

Giør Eders Stand og Eders Aner Ære:

I Konens - Naade ønsker I at være!



OTTAVIO.



Men ønsker dog ej at fornærme Manden.

Siig mig, du kiender ham, er han af den Slags -



BATTISTA.



Ak du min Gud! det er et ærligt Skind,

Som drømmer sig igiennem denne Verden.

Jeg troer, han tog sig kun den smukke Kone,

For en Model at faae for ingen Penge.

Det er en deilig, en elskværdig Skabning.

I maa vel ligne hende ved Madonna;

Men han behandler hende maadeligt.

Han lader hende mangle alt, hvad slig

En yndig Kone kunde ønske sig.

Han kan jo ej engang forsørge hende.

Blid dog med Taalmod bærer hun sin Skiebne.






Det var et christent Stykke, naadig Herre!

Ifald I tog Jer af den hulde Skabning.



OTTAVIO.



Han maler atter paa det skiønne Billed.

Jeg kiøber ham det af; indbyder ham

Til Parma strax med Hustru og med Barn;

Han skal Platfonden male i min Sal.

Han nærmer sig og hilser Antonio, som atter er kommen ud og maler i Skuret.



BATTISTA

ved sig selv.



O, skiønt! min Hevn du kommer af dig selv!



OTTAVIO.



Nu, Mester Anton? nu maa dette Stykke

Dog være færdig snart?



ANTONIO.



Ja, kiære Herre!

Jeg tænker end at ende det i Dag.



OTTAVIO.



Er det alt solgt?



ANTONIO.



Ak Herre, nei! Det søger

Endnu sin Kiøber.



OTTAVIO.



En saa sielden Skiønhed,

Som Eders yndige Madonna der,

Behøver sikkert ej at søge længe;

En Elsker vil vel snart indfinde sig.






ANTONIO.



Af Elskere kan der vel findes Nogle;

Men dermed er endnu ej Tingen afgiort;

Det maa først træffe sig saa underligt,

At Elskeren tillige bliver Kiøber.

Hvis ene Talen var om Elskningen,

Behøved' jeg just ej at søge længe.

Jeg veed alt Een, som elsker det af Hiertet,

Og som jeg ogsaa overlod det helst,

Ifald han mægted' at betale det.



OTTAVIO.



Og hvem er det?



ANTONIO.



Det er jeg selv, min Herre!



OTTAVIO.



Ja saa! - Ih nu, I elsker det med Ret.

Det er ret vakkert giort; det giør Jer Ære!



ANTONIO.



Ak Herre! det er ej for Ærens Skyld.

En Kunstner have maa sit Arbeid kiært,

Ej af Forfængelighed; han maa elske

Det som et Billed af sin Siæls Betragtning.



OTTAVIO.



Ei nu, ei nu! jeg haaber, Mester Anton

Vil trøste sig for Tabet. Jeg har hørt,

At denne deilige Madonna dog

Ej ganske skylder Tanken kun sin Fødsel;

At noget lever i den ydre Verden,

Som ej dertil bidraget har saa lidt.






Anledningen beholder I jo her,

I har den skiønne Statue i Huset,

Og sælger bort et Aftryk kun i Gips.



ANTONIO.



Et Aftryk kan mit Billed vel ej kaldes.



OTTAVIO.



Antonio! vil I vel sælge mig

Jert Billed?



ANTONIO

springer op.



Naadig Herre! hiertensgierne!



OTTAVIO.



I Parma har jeg ladet bygge mig

En prægtig Sal for skiønne Malerier.

Der gives ingen stor, fortræflig Maler,

Af hvem jeg der besidder ej et Stykke.

Der maa I ogsaa hænge.



ANTONIO.



Naadig Herre!

Formegen Ære. Har I virkelig

Af alle store Mestre Værker der?



OTTAVIO.



Ja vist!



ANTONIO.



Naar nogle gamle Altertavler

Jeg høit undtager, har jeg endnu aldrig

Seet noget Billed af en sielden Mester.






OTTAVIO.



Hvorledes er I bleven Maler da?



ANTONIO.



Gud veed! Det er saa kommen af sig selv.



OTTAVIO.



Velan! saasnart I har Jert Billed færdigt,

Saa kom til mig i Parma med det strax;

Der skal I skue alle mine Skatte.

For dette Malerie betales Eder

Strax firsindstyve Skudi.



ANTONIO.



Kiære Herre!

Det er for meget; meer end det er værdt.



OTTAVIO.



En Adelsmand bør skatte alt det Ædle;

Han handler ikke med en sielden Kunstner,

Han lønner, understøtter ham.



ANTONIO.



Min Herre!



OTTAVIO.



I Parma skal I ogsaa male mig.

Men, Mester! viis mig nu den Villighed:

Beed Eders unge Kone træde ud

Et Øieblik; at jeg kan dømme selv,

Om dette Billed ligner hende rigtig.



ANTONIO.



Hun er undseelig, min naadig Herre!

For Fremmede, især for slige Store

Som I.






OTTAVIO.



O intet, intet! føi mig dog deri!

Kald hende ud!



ANTONIO.



Nu, hvis I ønsker det! -

Men, som jeg siger, Ligheden er ej

Paa denne Maade søgt, som I formoder;

Thi jeg forstaaer mig ej paa Contrafeien

I egentlig Forstand -

Raaber.



Maria! Kom! -

Det er kun - nu, det vil I see - Maria!



MARIA

kommer, da hun seer Ottavio, hilser hun ham ærbødigt.



Hvad vil du, kiære Mand?



ANTONIO

halv sagte.



Den Herre vil

Afkiøbe mig mit Billed; giver mig

Strax firsindstyve Skudi. Sandelig

Det er en ædel Mand; han elsker Kunsten

Og understøtter Kunstneren. Nu vil

Han see, om og Maria der paa Tavlen

Har nogen Lighed med Maria her.



OTTAVIO.



I hedder og Maria, skiønne Kone?



MARIA.



Ja, naadig Herre!






OTTAVIO

betragter Billedet og hende.



Hvor det glæder mig

I hvert et Træk at spore denne Lighed,

Og denne Ulighed hos to Madonner.

O Mester! I har viist en sielden Kunst:

Den blomstrende Natur, den høie Skiønhed

Af Eders hulde Hustru, har I givet

Et Anstrøg af et helligt Sværmeri,

Som klæder hende overordentlig.

Kun een Ting klæder hende endnu bedre:

Den Uskyld, den kunstløse Yndighed,

Hvormed Naturen selv har prydet hende.

Hvo kun Jert Billed seer, maa vorde henrykt

Ved Jer Madonna; nødes til at tilstaae:

Der gives intet Skiønnere i Verden!

Hvo derimod seer Eders Hustru staae

Ved Siden af, maa sukke salig ud:

Det kan kun Gud, og ingen Maler skabe. -

Jeg - der har Kunsten, som Naturen kiær -

Beundrer Eders Ægtefælles Ynde,

Og Eders Færdighed i lige Maade.



ANTONIO.



I er for god, min Herre!



OTTAVIO.



Nu velan!

Jeg nødes til at reise, kan ej blive,

Saa gierne som jeg end mig fængsle lod

Af Kunst, Natur og Skiønhed. Men, følg efter

Saasnart I har mit Billed færdigt! - Hiemme

Kan vi aftale Resten. Mit Pallads

Er stort, der vil vel findes Værelser






For Kunstneren, hans Hustru og hans Barn.

Jeg veed, I har i Parma malet Fresco

I San Giuseppo, San Giovanni; vel!

I skal Platfonden male i min Sal.

Farvel, min Ven! Levvel, min Deilige!

Det kommer an kun paa vor egen Villie,

Saa er vi alle Tre ret lykkelige.

Han gaaer.



BATTISTA.



Antonio! Nu, har jeg bragt Jer her

En daarlig Kunde?



ANTONIO.



Giv mig Eders Haand!

I er en ærlig Mand!



BATTISTA

smilende.



Ei sandt? Nu vel!

Nu gaaer jeg at berede Jer et Maaltid.

Gaaer.



ANTONIO

glad.



Det er ved Gud dog sandt: Er Nøden størst,

Saa er og Hielpen nærmest. O Maria!

Min bedste Kone! glæd dig nu med mig!

Det er dog sandt, hvad jeg saa ofte paastod:

End gives gode Mennesker i Verden.

En Mand behøver kun at stræbe, virke,






Saa har han Venner med, og Hielp og Bistand.

Du er alvorlig? Fryd dig dog med mig!

Nu kan jeg ikke føre Penslen; nei,

Af Fryd mig skiælver Haanden, som mit Hierte.

Giovanni kommer.



O kiære Hiertensdreng! kom med din Fader!

Nu skal vi strax tilbords. Til der blier dækket,

Min søde Unge! vil vi lege sammen.

Han tager ham paa Armen, oggaaer ud i Skoven med ham.



MARIA

allene.



Jeg fryde mig? - O Gud! der ahner mig

Ei noget Godt. - Hvor ofte har Ottavio

Med Haandtryk og med Blik - O, min Antonio!

Du glæder dig? Din rene, blide Siel

Har ingen Anelse om denne Skiændsel!

Dog, den Elendige! han skal beskiæmmes!

Mendu!Dit Haab! din Glæde! - »Han maa vogte

Sig for al voldsom Sindsbevægelse!

Maa være munter, fro!« - Ha, gamle Munk!

Blev af den blege Død du sendt fra Skoven,

En frygtelig Herold, at varsle mig? -

Ja, Himlen er ej længer mild og blaa!

En brændende Scirocco vifter os.

Uveiret nærmer sig paa sorte Skyer,

Og svæver over denne lille Hytte.

Ak, den beskedne Fryd maa meer ej blomstre!

Den svovlblaa Lynildstraale knittrer ned

Med grusom Lyst! Og vi! - Hvo redder os?




ANDEN HANDLING.

MIKEL ANGELO.GIULIO ROMANO.



GIULIO.



Kom! seer I, denne Plads er kiøl og luftig,

Beskygt af Træ'r! Der staaer, som jeg har tænkt,

Giestgivergaarden; Seer I vel? Et stort

Nybygget Huus. Vi er langt bedre faren

Her end i Reggio.



MIKEL.



Den fordømte Knægt!



GIULIO.



Nu, Mester Mikel, I er bleven heed,

Det er naturligt, Middagssolen brænder.

Kom! kiøl Jer af her under dette Træ.

Man siger Verten har en herlig Viin.

Og skiæld mig Kudsken meer ej Huden fuld!

Et Hiul kan knækkes let; hvo forudser det?

Ruller ej selv det store Tidens Hiul

Saa knortret ofte, at man skulde tro

Det reent var brudt?



MIKEL.



Ak I med Tidens Hiul!






GIULIO.



Saa gaaer det atter ofte som i Slæde,

Saa at man knap kan troe der er et Hiul.



MIKEL.



Hvor I er vittig!



GIULIO.



Og hvor I er vred!



MIKEL.



Det vil jeg længe blive.



GIULIO.



Godt; og jeg

Vil spøge til I bliver god igien.

Kom, sæt Jer under denne Eeg. Med Rette

Vel burde Lauren skygge Eders Tinding;

Dog, Egeløv maa heller ej foragtes.

En sielden Kunstner er Nationens Ære,

Ham smykke Borgerkronen!



MIKEL

sætter sig.



I er høflig.



GIULIO.



Til Middag komme vi i Dag umulig

Hos Hertugen af Modena.



MIKEL.



O Jammer!



GIULIO.



Den ædle Vært, og han af Mantova

Vente forgieves.






MIKEL.



Lad de Herrer vente,

Saa øve de sig i Taalmodighed,

De har det nødigt begge.



OPVARTEREN

kommer.



Hvad befaler

De høie Herrer?



GIULIO.



Viin, min Søn! Hvad har I

For Vine?



OPVARTEREN.



Alle Sorter, Exellenza!



MIKEL.



Alt tappet ud af een og samme Tønde.



GIULIO.



Den bedste!



MIKEL.



Hvorfor ej? Bestandig faaer I

Folk til at troe, at vi er Fyrster, der

Incognito for Spøg kun banke paa,

For siden med Fortæring og Betaling

Høimodig at tilkiendegive sig. -

Hør Dreng! har I god gammel Florentiner?



OPVARTEREN.



Forstaaer sig, Herre!



MIKEL.



Bring mig da et Bæger.



GIULIO.



I lider ei den Søde?






MIKEL.



Himlen fri mig!

Maaskee I ønsker af den Søde? Bi,

Jeg kalde vil paa Drengen.



GIULIO.



Nei, jeg drikker

Med Eder.



MIKEL.



Deri giør I vel. Det Søde

Duer sielden; ikkun sparsom nydt;hervilde

Det være reent en Gift. Tag for det Søde

Jer vel i Agt! Husk paa, at Eders Mester

Den store Rafael er død deraf!

Opvarter med Viin.



GIULIO

skiænker og drikker.



Ha der er Vinen. Det giør godt. Hvor qvæger

Dog i en lummer Dag et kiøligt Bæger!



MIKEL

smager Vinen.



Den Viin er slet. Den brygget er med Kobber.

Hvad Dievlen! vil I her forgifte os?

Strax bring en anden, bring en bedre Viin,

Hvis ej du Bægeret have vil i Panden.



OPVARTEREN.



Vi har en bedre, Herre! den er dyr.



MIKEL.



For fem Bajocs har jeg den bedste Viin.

Kun hid dermed!






OPVARTEREN

ved sig selv.



Den Herre veed Beskeed.

Gaaer.



GIULIO

betragter Mikel smilende.



I Smaat som Stort, uskiftelig den Samme!



MIKEL.



Hvad mener I?



GIULIO.



Jeg mener, Mester Mikel,

I kunde være selv Viintapper, fik

I Lyst dertil. Veed I hvorfor?



MIKEL.



Nu da?



GIULIO.



Fordi Naturen gav Jer med en Fuldmagt

Paa Eders Ambassade her i Livet,

Som efter eget Tykke strax udvides,

Og strax indskrænkes kan.



MIKEL.



Let er det Sidste!

Det see vi her. Er det ej skammeligt?

Italien er et Paradis; frem svulmer

I store, tunge Druer Vinen rundt

Paa alle Veie, kogt af Middagsolen,

Fuldmodnet, himmelsk fyldt med Ild og Aand!

Ikkun den nederdrægtige Dovenskab

Forfalsker og fordærver Himlens Gave.

Er det ej skammeligt?






GIULIO.



Nu, lad det gaae!

Der er et Bæger, tro mig, der er bedre.

Opvarteren med Viin.



MIKEL

smager den.



Den Viin er god.



OPVARTEREN.



Befaler mine Herrer

Forresten ingenting?



MIKEL.



Naar Tiden kommer.

Opvarteren gaaer.



GIULIO.



Skal vi bestille os et Middagsmaaltid?

Imens man dækker Bord kan vi gaae hen

Og see de gamle Billeder i Kirken.

Man siger, der er Sager der af Giotto;

Ja, hvis jeg fejler ej, af Cimabue.



MIKEL.



Og hvis der selv var af den hellige Lucas

De bedste Hoveder i gylden Grund,

Saa gik jeg ej. Har jeg i denne Hede

Ej end udstaaet nok? Skal jeg endnu

Henslæbe mig, for i de mugne Gange

At see, hvorledes man i Kunstens Barndom

Har famlet om? Nei, jeg er kied deraf.

Som Curiositet laer jeg det gielde






For kort Tid; men hvad lærer jeg vel der?

Opfinde, giøre Hovder kan jeg selv;

Paa skiønne Former er der ej at tænke.

Gaa I derhen! I har jo faaet dog

Til Arvedeel af Eders Rafael

Beundring for det oldkatolske Væsen.

Men tag Jer kun iagt, at næste Gang,

Naar I skal male, ej I tegner Helten

Med alt for smalle Arme, tynde Been.

En Helgen - nu! han maa vel i sin Fromhed

Behielpe sig dermed; men Heltekroppen

Vil være æltet af en bedre Deig.



GIULIO.



Der taler Formeren, ej Maleren.

En Steen udtrykker Lemmer, Farven Aand.

Antiken viser os det skiønne Legem;

Men Ansigtet er blegt og dødt i Stenen,

Og Øiet straaler ingen salig Ild.

For ret at skue Sielen, kiære Mester!

Som taler af Gebærden, nødes vi

At see i Kunstens from-enfoldige Barndom.



MIKEL.



Nu, see saa dybt I vil; jeg bliver her.

Mig huer meer i grønne Træers Skygge

At viftes af de kiøle Sommervinde,

End i den fugtige Salpeterhvælving

At krybe efter gamle Helgener.



GIULIO.



Gaa med! Saaledes har I ofte talt,

Dog, naar I lod Jer overtale til






At vandre hen og see et gammelt Kunstværk,

Har Jer den kraftige Enfoldighed

Jo glædet høit. I har et Kunstnerhierte;

Kun paa Jer Læbe larmer Gnavenheden.



MIKEL

i mildere Lune, som han dog søger at skiule.



Ei, I er naadig! trøster mig! Gaa kun!

Paa mig er dog den hele Lærdom spildt.

Jeg har dog ej den Siæl, det Sindelav,

Hvad I jo kalder det, som Eders Mynster;

Jeg er ej Rafael, det veed jeg vel.



GIULIO.



Forskiællig yttrer sig de Stærkes Kraft!

I Kunsten er I begge Erkeengle.

Michael! Rafael!hvo er den første?

Erhanen Cherub med smaae Sølverfløie

Om Rosenkinden; vel, I straaler malmklædt

En Seraphim med sex uhyre Vinger.



MIKEL

mildere.



Hør! Vinens Kobberaand giør Jer poetisk!

Gaa kun, Herr Urian - hvad vil jeg sige,

HerrUriel!I er jo dog denTredie?

Ej sandt? Gaa kun, Herr Smigrer! Smukke Koner

Kan I indtage med Jer Snak, ej mig.

Jeg er en gammel Dreng.



GIULIO.



Kom og gaa med.






MIKEL.



Nei!



GIULIO.



Nu, saa bliv Haardnakkede! Bestil os

Da noget Godt til Middag.



MIKEL.



Jeg beklager,

At I hos Eders Hertug ej i Dag

Kan kildre Ganen efter Ønske. Jeg,

En Borger fra det borgerlige Florens,

Er vant til Huusmandskost; hvis I vil spise

Med mig, saa find Jer i at tae til Takke!



GIULIO.



Giør som I vil.



MIKEL.



Hils Eders Helgener!



GIULIO.



Jo! jeg skal melde dem, at I vil faste.

Det glæder dem, de elske Bod og Bedring.

Han gaaer.



MIKEL.



Du Vittigfugl! - Har han ej med sin Snak

Fast atter bragt mig af det onde Lune?

En vakker Karl, den Giulio Romano,

Lod han mig kun det glatte Væsen fare!

Drikker.



BATTISTA

kommer.



MIKEL.



Hvad kommerdernu for et Uglebilled?






BATTISTA.



Jeg hører, til min allerstørste Skræk,

Hvorledes Eders Naader her et Uhæld

Med Vognen nær var hændt. Gud være lovet,

At alting gik saa vel; thi kunde De

Ej have slaaet sig et Hul i Hovdet?

Brudt sig en Arm? Ja, hvad som værre var,

Et Been! Thi Arme kunde Eders Naader,

Naar vi det tage strængt, til Nød undvære;

Men uden Been! hvorledes kommer man

Vel frem foruden dem i denne Verden?

Da ellers dog Ulykken skulde træffe,

Saa er det vel, at den er truffet her.

Jeg veed vel Selvroes stinker; men mit Huus

Er godt, og min Beværtning efter Ønske.



MIKEL.



Det har vi strax erfaret her med Vinen.



BATTISTA.



O jeg har skieldet Drengen dygtig ud,

Fordi han bragte slige høie Herrer

Saa slet en Viin; der maa dog giøres Forskiel.

Vel sandt, vi er vel alle Mennesker;

Men, gode Himmel! Graden er forskiellig.



MIKEL.



Ej noget Menneske i nogen Grad

Kan taale Spanskgrønt.



BATTISTA.



Spanskgrønt, Exellenza?

Det var en Smule Malurt, for at giøre

Den friske Viin lidt bitter, stærk for Maven.






Den er ret sund og god; men Eders Naade

Maa have den, som bedre er, forstaaer sig.



MIKEL.



Jeg er ej naadig, ingen Exellenz!

Kan man ej drikke godt foruden det?



BATTISTA.



Maa jeg udbede mig min Herres Navn?



MIKEL.



Jeg kalder Mester Mikel mig, fra Florens.



BATTISTA

afsides.



Hvad? Mikel mig fra Florens? Slig en Vogn,

Med Heste, Domestiker? Bah! jeg vædder

Det er en fornem Mand; det mærker man

Paa Stoltheden; - men man maa smigre Lunet.

Høit.



Nu altsaa - Mester Mikel - he - fra Florens,

Hvad maa man vel opvarte med til Middag?



MIKEL.



Leer I mig ud?



BATTISTA.



Bevares Gud! he he,

Det er kun saa for Navnets Skyld.



MIKEL.



For Fanden!

Hvad har vel Herren imod dette Navn?

En Hertug kunde være det bekiendt.






BATTISTA.



Naturligt! Navne er Benævnelser,

Kun Toner, som forsvinde strax i Luften.

Jeg kalder, for Exempel, mig Battista:

Det vil ej sige, jeg er christen døbt;

Thi - ih nu! det forstaaer sig af sig selv.



MIKEL.



Og hvad betyder, mener I,mitNavn?



BATTISTA.



Der stikker noget under.



MIKEL.



Kiender I mig?



BATTISTA.



Paa Eders Attributer, naadig Herre!



MIKEL.



Saa har I altsaa seet af mine Sager?

Af mine - Attributer, som I siger?



BATTISTA.



Nu, Attributer eller Eqvipage,

Det kommer ud paa eet. Et skiønt Par Heste!

En deilig Vogn, en dygtig Kudsk!



MIKEL.



I Korthed:

Veed I, at jeg er Buonaroti?






BATTISTA.



Hvad?

Umuligt! - Mikel! Mikel Buonaroti!

Ja ja, ved Gud, det træffer sammen; vi

Behøve kun en Angelo endnu,

Saa har vi her den hele store Mand.

O sieldne Fryd! min ringe Hytte slutter

Den største Kunstner mellem sine Vægge!



MIKEL.



Nok muligt, Ven! Jeg sidder udenfor.



BATTISTA.



Hvad maa man dog opleve! hvilken Glæde!

Min ædle Herre! spiis og drik og sov

I dette Huus, saalænge som I vil!

Jeg fordrer ingen Penning, ej en Hvid

Af Eder; nei, i Sandhed ej!



MIKEL.



Hvordan?



BATTISTA.



Hvordan? Troer I den Vært, som frit beværted

Den store Rafael; (hvem Rafael

Et herligt Billed maled i hans Sal

Til Giengield, da han reiste bort;) troer I

Han var den Eneste af denne Stand,

Som bærer Kiærlighed til Kunst i Livet?

Nei sandelig! saa vist I overgaaer

Tregange Rafael, efter alles Mening,

Saa maa min Kiærlighed og min Beundring

Og være trefold større.






MIKEL.



Deraf følger,

At min trefoldige Taknemlighed

Maa male Jer tre Billeder i Salen.



BATTISTA.



Bevares Gud! det mindste Stykke Marmor

Af Eder flygtigt kun med Mestermeislen

Berørt - o hvilken kraftig Talisman,

Som trak mig Folk i Hobetal til Huset!



MIKEL.



Kun Skade, at jeg mangler Tid; jeg giorde

Jer ellers strax et allegorisk Billed

I Legemsstørrelse.



BATTISTA.



Hvad?



MIKEL

maaler ham med Øiet.



Egennytten!

Jeg har Modellen færdig alt dertil.

Han bliver Antonio vaer, som atter maler i sit Skuur.



Dog, seer jeg ret?per Bacco!ja, der sidder

En Maler plat fordybet i sit Arbeid.

Ja, ja i Sandhed! Mand, hvad har I nødig

At bede mig, naar I har skiønne Aander,

Udøvende Kunstnere selv her i Byen?



BATTISTA

ved sig.



Han giør mig ingenting, det seer jeg; vel!

Dognogetskal hans Ophold her mig nytte.






MIKEL.



Hvem er den Mand, som maler der saa flittig?



BATTISTA.



Det er min inderligste, bedste Ven.



MIKEL.



Strax en fortreflig Anbefaling!

Ved sig.



Er han

Saa ædel i sin Kunst, som i sit Venskab,

Saa maa han nærme sig til Idealet.



BATTISTA

sagte.



Det lykkes.

Høit.



Herren skulde kiende ham!

Det er et Originalgenie; han danner

Sig ej vel efter store Mønstre, Studier;

Nei, alting kommer luktud fra Naturen,

Af Mandens Aand paa Bladet. Saadan maa

Det være, siger han; thi denne Kunstlen

Fordærver Kunsten. Som han sidder der,

- Han seer ej ud dertil, dog Sandhed er det:

Troer han sig større selv end Rafael.



MIKEL.



Det er den rette Høide!



BATTISTA.



Ellers er det

En blid, elskværdig Mand; han gider kun

Ej høre talt om Stadens Kunstnere.

Han meener, det er kun et fornemt Væsen.

Han kalder det: »Lidt Hvede, megen Klint«.






MIKEL.



Seer I? han veed vel hveden Hveden kommer.

Den tærskes ud i Laden, ej i Staden.



BATTISTA.



Hans lille Søn har ogsaa stort Genie;

Der staaer endnu hans Tegninger paa Væggen.

Hans Fader har kun hiulpet ham en Kiende.

I skulde seet hans Fryd, da han opdaged'

De haabefulde Anlæg hos sit Barn.



MIKEL.



Nu, Æblet falder ikke langt fra Stammen.

Den sieldne Mand! ham ønsker jeg at kiende.



BATTISTA.



Vil I, saa skal jeg melde Eder hos ham?



MIKEL.



Ja, som Kunstbroder.



BATTISTA.



Jeg vil heller give

Jer dog et fremmed Navn.



MIKEL.



Giør som I vil!

Jeg tømme vil imidlertid mit Bæger.



BATTISTA

gaaer hen til Antonio.



Nu, min Antonio? Velbekomme Eder!

Var I tilfreds med Maden?






ANTONIO.



Kiære Herre!

Jeg skammer mig - I viser Jer saa god

Og venlig mod mig - medens jeg - Tilgiv!

Man er ej altid sine Luners Mester;

Det veed I selv.



BATTISTA.



Ak gode Gud! jeg har



Jo kiævlet meer end I.



Vist nok, man kan

Ej altid tvinge sig. Hvad siger det?

Naar Hiertet kun er godt!

Han ryster hans Haand.



ANTONIO.



Ja vist, ja vist!



BATTISTA.



Vi er jo gamle Naboer, gode Venner.

Og er vi det maaskee ej ret endnu,

Saa kan vi vorde det.



ANTONIO.



Min kiære Herre!



BATTISTA.



Hvor gaaer det Billedet?



ANTONIO.



Det er alt færdigt,

Fast ogsaa tørt. Jeg maler langsomt veed I,

At Farven ej slaaer ind. Dog var det bedre,

Hvis jeg behøved endnu ej i Dag

At gaae til Parma med det.






BATTISTA.



Gaa I kun!

I bærer det jo did, hvad kan det lide,

Naar det er pakket godt? I denne Verden

Man altid smigre maa de Stores Luner.

Ottavio ønsker det endnu i Dag.

Smed nu imedens Eders Jern er varmt!



ANTONIO.



Han kan ej mere ønske sig mit Billed,

End jeg endnu i Dag en Haandfuld Penge.



BATTISTA.



Nu, seer I vel? Saa gaa i Eftermiddag!

I kan endnu i Aften være her.



ANTONIO.



Saa maa jeg løbe fast den hele Vei.



BATTISTA.



En herlig Vei; det er jo Sommertid.



ANTONIO.



I Skoven er der Røvere saa silde.



BATTISTA.



O lad Jer aldrig bilde saadant ind!



ANTONIO.



Jeg maa i Parma kiøbe Farver først.



BATTISTA.



Spar Pengene! I giver ud for Farver

Jo næsten hvad for Farvningen I faaer.






ANTONIO.



Maa kiøbe Purpur mig, Ultramarin!

Hvorledes kan jeg male uden Farver?



BATTISTA.



Giør som de Andre!



ANTONIO.



Ak, den er ej Maler,

Som elsker Farven ej; den er ej Maler,

Som ej behøver dette hulde Skiær.



BATTISTA.



Nu, det forstaaer I bedre. Men for dog

At tale nu om andre Ting: Seer I

Den Mand, som sidder henne der og drikker?



ANTONIO.



Ja vist, han seer ret stærk og dygtig ud.

Hvem er den Mand?



BATTISTA.



En reisende Haandværker,

En Farver troer jeg, som har samlet sig

En Skillingspenge. Han er studs og grov;

Taler om Alt, og er tilfreds med Intet.



ANTONIO.



Ei ei!



BATTISTA.



Min Florentiner, for Exempel,

Som I har drukket dog saa længe med






Fornøielse, var heller ej tilpas.

Jeg maatte bringe ham en Extraslags.



ANTONIO.



Nu, rige Folk er vant til lækkre Sager.



BATTISTA.



Han har ret inderligt fornærmet mig,

Sagt mig Uartigheder hele Tiden.



ANTONIO.



Ih fy!



BATTISTA.



Jeg hevner mig.



ANTONIO.



Ak, lad det være.



BATTISTA.



Nu, grusom skal min Hævn just ikke vorde.

Den bedste Hævn imod et Faarehoved

Er Vittighed.



ANTONIO.



Vel sagt!



BATTISTA.



Jeg er ej vittig,

Men det er I.



ANTONIO.



Ak Gud! lidt lunefuld

Kan stundom vel mig Munterheden giøre;

Men vittig er jeg ikke; mindre spydig.



BATTISTA.



Han kommer for at see paa Eders Billed.

O Mester! viis mig nu den Villighed,






Hvis I i Sandhed troer Jer mig forbunden,

En Smule saa - nu, I kan bedre føle

Den rette Art og Maade, bedre vælge

End jeg beskrive den. I snart vil see,

At selv han giver Tonen an.



ANTONIO.



Ih nu,

Som man i Skoven raaber, faaer man Svar.



MIKEL

kommer.



Tør man vel see den Herre lidt i Kortet?



ANTONIO.



Ret gierne! sagtens spiller jeg en Solo,

Dog troer jeg vist, I ej forraader mig.



MIKEL.



I frygter ikke for at blive Bete?



ANTONIO.



O nei, min Herre! trin kun nærmere.



MIKEL

seer forundret paa Billedet.



Ha, hvilket Farvespil!



ANTONIO.



Ej sandt? Den Dame

Er broget nok? Det er og Hierterdame.



MIKEL.



Min gode Mand, I colorerer godt.






ANTONIO.



Ej sandt? jeg kunde ogsaa være Farver?



MIKEL.



Hvad vil det sige? Har I ikke hørt,

Jeg siger Jer: I har en liflig Farve.



ANTONIO.



Ak nei desværre, Herre, jeg er bleg!



MIKEL.



I har Talent.



ANTONIO.



Nei virkelig?



MIKEL

opbragt.



Talent!



ANTONIO.



Nu maa jeg troe Jer, ellers blier I vred.



MIKEL.



Men tegne kan I ej, og væmmelig

Er I i Eders Kunst, som i Jert Liv.



ANTONIO

pludselig alvorlig.



Hvi saa?



MIKEL.



Hvo har vel, for Exempel, lært Jer

At dreie Fingrene saa deilig krumt?



ANTONIO.



I mener....






MIKEL.



Og det søde Honningsmil!

Jert Billed er velsignet! Skade kun,

At i Forkortningen I kom til kort!



ANTONIO.



Hvorledes da?



MIKEL.



Troer Herren ret for Alvor,

At han kan tegne mig en Arm, et Been?



ANTONIO

bestyrtet.



Hvem er I?



MIKEL

tager et Penselskaft.



See, hvad siger Herren dertil,

Hvis Overarmen havde været her

Saameget længere? Hvis Drengens Been,

Det venstre, havde sluttetsaatil Foden,

Istedet for det, som en dreiet Pølse,

Nu dingler i elskværdig Barndomsfylde?



ANTONIO.



I mener .. Gud! jeg troer at I har Ret.

Hvem er I?



MIKEL

med stolt Foragt.



Ligemeget! Een somveeddet.

For hvem man skulde vise meer Respekt,

Naar man ej selv er meget meer end Fusker.



ANTONIO.



Hvem er I? Gud i Himlen, hvem?






MIKEL.



Jer Tiener.

Vil gaa.



ANTONIO

griber hans Haand og faaer den store Signetring at see paa hans Finger.



I er - o Gud - »Dryadernes Viinhøst!«

Jeg kiender denne vidtberømte Ring;

I - I er Buonaroti.



MIKEL.



Det er muligt.

Vil gaa.



ANTONIO.



O bi, o bi endnu et Øieblik,

Tilgiv mig hvis jeg Ulyksalige,

Af Letsind, Overmod, forført dertil -

Han griber fortvivlet sit Billed og holder det for ham.



Betragt endnu engang mit Billed! Siig

Endnu engang - nei, nei Ikandet ej.

O store Mester, siig: Er jeg enFusker?

Er det Jer Mening?



MIKEL

foragtelig.



Gaa! I er en svag,

Elendig Mand. Først fuld af Selvtillid

Og bondestolt; nu slavisk Ydmyghed,

Og Drengetaarer. Gaa! I træder aldrig

I Kunstens virkelige Helligdom.

Har end I Sands for Farvens ydre Glands;

Den løse Vaklen, Nederdrægtigheden

Vil aldrig svinge sig til ægte Storhed.

Han gaaer, Battista følger ham.






ANTONIO

allene, han sætter bedøvet sit Billed hen.



Er det en Drøm? Var virkelig i Sandhed

Den store Buonaroti hos mig her?

Har han mig sagt .. Jeg haaber, jeg er svimmel.

Han sætter sig og holder Hænderne for sit Ansigt. Derpaa staaer han op igien.



Ja, svimmel er jeg; men jeg vaager dog.

Et Ord, et græsseligt, har vækket mig:

Jeg er en Fusker! -Nei i Sandhed, nei,

Det havde jeg ej tænkt, hvis Buonaroti,

Den Store, selv ej havde sagt mig det. -

For Øiet svæved' mig en broget Taage!

Jeg holdt det for en Skiønhedsaabenbaring,

Greb Penslen, vilde tro afpræge det -

Og hvad jeg malte blev igien en Taage!

Et spraglet Spil, ej aandeligt, ej stort!

Reent uden Følelse, Forstand og Forhold! -

Med reent og inderligt hengivent Hierte

Er jeg dog stedse gaaet til mit Arbeid;

Sad for min Tavle jeg, da tyktes mig,

Som om jeg knælte for den Eviges Alter,

Som om han høit fra Skyen aabenbared'

Mig klart sin Herlighed. Dog tog jeg feil!

Ak meget! meget!

Som en lille Dreng

Var eengang jeg i Florens med min Fader.

En Formiddag! Han handlede paa Torvet,

Da løb jeg ind i Kirken San Lorenzo;

Jeg stod for Giulios og Lorenzos Grave,

Og saae de evige Skikkelser: Aurora,

Den ufuldendte Dag, Tusmørket, Natten,

Af Mikel Angelo i hviden Marmor.






Jeg maatte strax derfra igien og bort,

Dog præged' dette Syn sig dybt i Hiertet.

Det Eneste hvad af den ægte Kunst

Jeg egentlig har seet. Det forekom mig

Saa selsomt: Stort og skiønt, dog dødt og sorgfuldt.

Det glædte mig, da jeg igien derude

Stod under Himlens Blaa blandt røde Blomster! -

Nustaaer jeg atter i Gravhvælvingen!

Nu er de muntre flygtige Dannelser

Forsvundne mig. - Nu staar jeg gysende,

Tilintetgiort, for Dæmringen, for Natten.

Rørt.



Velan, saa vil jeg da nu meer ej male!

Gud veed jeg giorde det ej for at glimre;

Jeg giorde det, som Bien giør sin Selle,

Som Fuglen bygger i et Træ sin Rede.

Vardet et Blindværk kun - Endnu engang,

Endnu engang skal han gientage det!

Ej lidenskabelig i Vrede; rolig,

Med Kraft, som Dagen paa Lorenzos Grav,

Skal han gientage det - Og saa god Nat

Du skiønne Kunst! saa er jeg hvad jeg var:

Et stakkels stille Menneske. Ja ja!

Jeg vil ej sørge, ej fortvivle; nei!

Jeg har en reen Samvittighed. Er jeg

En Kunstner ej? O jeg er ikke nedrig!

Om og den største Angelo paa Jorden

Mig sagde dette paa; en indre Stemme

Har sagt: Du er det ej! Den kom fra Gud.



MARIA

kommer.



Hvad fejler min Antonio? Bedrøvet?






Du maler ej? Ha, hvilken Sieldenhed,

At see dig ene, uden ved dit Arbeid.



ANTONIO.



Maria! kiære Kone, Maleriet

Er nu tilende.



MARIA.



Est du færdig?



ANTONIO

smertelig.



Ja!!



MARIA.



Hvad er det? Gode Gud! min Ven, du græder?



ANTONIO

tørrer sine Øjne.



Vist ei, Maria.



MARIA.



Bedste Mand, hvad er der?

Siig mig det!



ANTONIO.



Gode Kone! bliv ej bange.

Seer du, jeg har her overtænkt adskilligt,

Hvad saa vort Levned angaaer i det Hele;

Da har jeg indseet, seer du, at den Maade,

Hvorpaa vi leve, giør os ej lyksalig. -

Saa har jeg altsaa ved mig selv besluttet

Reent at forandre den.



MARIA

forundret.



Hvad mener du?






ANTONIO.



Da jeg for syv Aar siden førte dig

Hiem fra din gamle Fader, som min Brud,

Erindrer du dig hvad den Gamle sagde?

Lad denne Malen, Anton, var hans Ord;

Hvo stedse lever i en Drøm for Kunsten,

Den duer ej for Verden. Kunstneren

Er ingen Ægtemand, han elsker meer

Sin Musa end sin Hustru. Søn og Datter

Maa staa tilbage for hans Hiernes Fostre.



MARIA.



Det var en ædel Mand, et trofast Hierte,

En Urt som stille grøntes i sin Skygge,

Men Blomster havde den Naturen nægtet.

Glem det!



ANTONIO.



Vær Pottemager, sagde han,

Som jeg; mal smukke Billeder paa Leret!

Sælg det! saa lever du med Kon' og Børn,

Kan offre dem dit Liv og dem din Tid.



MARIA.



Han indsaa ej, at hvad jeg havde kiær,

Det var din Aand, din virksom skiønne Siæl,

At just din Kunst mig giorde lykkelig,

Fordi den var en Gienstand for min Elskov.



ANTONIO.



Mit Barn, man troer tit meget, som er vrangt!

Jeg har ej giort dig lykkelig dermed.



MARIA.



Antonio! vil du bedrøve mig?






ANTONIO

omfavner hende.



Du er en Engel, finder dig i Alt.

Men nei, jeg har ej giort dig lykkelig.

Jeg har ej skiænket dig min Følelse,

Paa Drømmebilleder har jeg forødt den.

Hvad jeg fortiente har i dyre Farver

Jeg atter tilsat uden Sparsomhed.

Imellem havde vi det rigeligt,

Men oftest manglede vi Dagens Fordring.

Ak det har ængstet nok dit ømme Hierte.

Velan! fra nu af være det ej saa!

Vi vil ej prøve paa Umuligheder,

Vi vil ej sværme! Jeg ydmyger mig!

Jeg træder i min Dunkelhed tilbage.

Og kan jeg ikke vorde Kunstner - nu,

Saa vil jeg ganske være Mand og Fader.



MARIA.



Du ej en Kunstner? Nu, saa blomstrer Kunsten

Ej meer paa denne Jord.



ANTONIO.



Du gode Kone!

Du elsker mig.



MARIA.



Thi jeg erkiender dig.



ANTONIO

tager sit Billed og sammenligner det med hende.



Du smiler sødt, uskyldigt. Mærker du

Hvor væmmeligt det Honningansigt leer?






MARIA.



Antonio!



ANTONIO.



Nu seer jeg Feilen! Ak,

Hvi havde jeg mig ej en ærlig Ven,

Som tidligere kunde sagt mig det?

Jeg føler Kraften i mig til det Bedre!



MARIA



Min Gud! hvad er der skeet?



ANTONIO.

betragter vemodig sit Billed.



Mig synes dog

Det stakkels Billed ejer Noget; noget

Der ikke ganske vække kan Foragt.

Ej Farven blot; ej Penslens Færdighed;

Ej blot det friske Spil af Lys og Skygge;

Meer; noget Inderligt, Høitideligt!



MARIA.



Hvad er der skeet? Antonio siig mig det.



ANTONIO

efter en Pause.



Han skal gientage det endnu engang! -

To Gange tordned han det ud; men Dommen

Maa endnu fældes tredie, sidste Gang! -

Saa vil jeg male Potter!



MARIA.



Hvo har været

Her?






ANTONIO.



Mikel Angelo Buonaroti!



MARIA.



Og han? Han sagde?



ANTONIO.



Stille, kiære Barn!

Vi vente vil den tredie Kiendelse.

End kan jeg ikke rive mig saa rolig

Fra denne skiønne høie Verden løs.

Endnu engang - Saa vil jeg male Potter!




TREDIE HANDLING.



ANTONIO

allene ved sit Billed.



Nu skal det overdrages kun med Firnis.

Et alt for giennemsigtigt Slør. O kunde

Jeg reent undrage det fra Mængdens Øine!

Hvi tvinger Nøden mig at sælge det?

Thi er det ej Bedrag, at tage slig

En Summe for et slet, mislykket Arbeid?

Men Greven har jo seet det selv, har selv

Budt mig Betalingen derfor. Alt dengang

Har jeg jo sagt ham, at det var for meget.

Han tager sin Pensel.



Jeg vil endnu dog her i Græsset male

En Hyazint. Naar skiønne Piger døe,

Bestrøer man jo med Blomster deres Grav.

Ak Haabet var saa skiønt - det er ej mere!

Velan! her vil jeg plante det en Blomst;

Den sidste Ære! - Hvordan skal jeg leve,

Naar jeg ej male kan? Er Malningen

Ej saa nødvendig mig som Aandedraget?

Nu vel! jeg vil den hele lange Uge

For Viv og Barn arbeide; Haandværksarbeid!

Kun Søndagformiddag - den skal endnu

Tilhøre mig.






Begeistret.



Da skal den skiønne Iris

Med sin syvfarvede, sin luftige Bue

Besøge mig end i den aarle Morgen.

Da vil jeg male, tegne, componere

Kun for min egen Lyst. Det er jo dog en

Uskyldig Fryd! I Hytten vil jeg hænge

De smaae bemalte Tavler. Smykke vil det

Jo Væggen dog. Maria elsker dem;

Den lille Dreng som hun. Og naar jeg døer,

Og naar en Pillegrim forvilder sig,

Og seer de brogede Billeder her i Hytten,

Vil det dog røre ham. Enhver er ej

Saa haard som denne Angelo. Da vil

Han sige: Manden meente det dog ærligt!

Han elskte med Oprigtighed sin Kunst.



GIULIO ROMANO

kommer; han standser i en Afstand, uden at mærkes af Antonio og betragter ham.



Der sidder han, den Musers Yndling. Atter

Han maler paa et Billede, for atter

At sætte Verden i Forundring. O

Hvor længes jeg at kiende ham, den Store.

Taalmodighed! I lange Drag jeg nyder

Min Glæde! - Er jeg vaagen? Har jeg seet det?

Hvad Giulio? Til Correggio maa du reise,

For atter der at see en Rafael?

O underfuldt! heel underfuldt! heel heelt! -

Stort bygges Skoler i de store Stæder;

Af Fyrster understøttes Flid og Stræben;

Ungdommen dannes efter gode Mønstre,

Fra spæde Barndom øver Haanden sig:

Saa viser sig en sielden Leilighed






At øve ud den rigtig lærte Kunst -

Og hvad, hvad vorde saa vi Lærlinge?

KunLærlinge!selv gode, sieldne stundom; -

Men, skal Geniet atter vise sig? -

Det groer ej i et Drivhuus, kunstig Varme

Udklækker ej den underskiønne Frugt.

Det maa derude voxe vildt i Skoven!

Tilfældig af en Hændelse saaet hen;

Tilfældig siden modnet ved et Under.

Og inden vi det veed, og medens vi

Forstenes i Betragtning af vort Mønster,

Og mener, at det Ende har med det -,

Staaer atter herlig frem en Genius!

Og vi? vi skue og forundres atter.

O selsomt, at et Nazareth saa ofte

Det Himmelske frembringer, at saa ofte

Den skiønne Aand, som huldt begaver Verden,

Sin Vugge finder i en ussel Krybbe.

Han nærmer sig Antonio og betragter hans Arbeid.



ANTONIO.



Staa der, du lille blege Hyazint!

Mig dit violblaa Skiær betyder Døden.



GIULIO

træder atter umærket tilbage og betragter Antonio.



Han seer saa venlig ud, som hvad han maler;

Blid, yndig, fuld af Følelse. Kun Sorgen

I Mandens Miner kiender ej hans Kunst;

Den skiønne Colorit, som den saa rigt

Besidder, blomstrer ikke paa hans Kinder.



ANTONIO.



Der staar igien en fremmed Reisende.

De hilse hinanden.






GIULIO.



Min kiære Herre! tilgiv, dersom jeg

Forstyrrer Eder; men jeg kan umulig

Forlade dette Sted, før jeg har hilst

Den sieldne Kunstner, som er Stedets Pryd.



ANTONIO.



Ak gode Gud! da lærer I kun her

At kiænde en bedrøvet, modløs Mand.



GIULIO.



Umuligt! Skulde atter her en Sol

Kun varme Andre, uden Varme selv?



ANTONIO.



Min bedste Herre! I er mild og venlig,

I kan ej ville krænke mig; dog krænkes

Jeg uden Eders Villie. Sol! Ha vidste

I ret hvor dunkel denne Afgrund er -

Han lægger Haanden paa sit Bryst.



Den mindste Stierne klarer ej min Nat.



GIULIO.



En Glorie straaler klar af EdersNat,

Der herlig, som Udødeligheds Glorie,

Jert Hoved krandse vil. Hvad er Jert Navn?



ANTONIO.



Jeg kalder mig Antonio Allegri.



GIULIO.



Antonio Allegri da Correggio! -

Hvor kan endnu det Navn mig klinge fremmed,

Som snart hver Tunge taler smidigt ud?






Jeg seet har EdersNat, Antonio!

I Kirken hisset. Hvad I vilde vise,

Det har I viist: et Underværk. Igiennem

Jordlivets mørke Nat udstraaler Lyset

Og glæder Hyrderne. Een af de Hyrder

Er jeg! Jeg staar forfærdet end for Eder;

Begriber ej det Under, som jeg skuer;

Med Haanden over Øiet, tvivlende

Om hvad jeg seer ej er et Blindværk kun?



ANTONIO.



Ak, alt for meget er det kun et Blindværk.

I er en ædel Mand, I elsker Kunsten.

Men - o fortryd ej paa hvad jeg maa sige:

I kiender den ei bedre end jeg selv.



GIULIO.



Mester Antonio! jeg forstaaer Jer ej.



ANTONIO.



Jeg har i lang Tid ej forstaaet mig selv.



GIULIO.



I Alt er I mig ubegribelig:

Hvor I er modnet saa paa egen Haand;

Hvor I kan end reent være skiult for Verden;

Hvor I kan tvivle om Jert eget Værd!



ANTONIO

som for at prøve ham.



Hvad siger I nu her om dette Billed?



GIULIO.



Formaaer et Ord at tolke hvad jeg føler?

Ifald jeg sigerskiønt, hvad har jeg sagt?






Jert Billed er guddommeligt! Som jeg

Betragter det, opvaagner i mit Hierte

Vel tusend Følelser, som forhen slumred.

Det er, deri bestaaer Geniets Virkning!

Før stod den rafaeliske Madonna

Allene som Guds Moder for mit Øie;

Kunsaadankunde jeg mig tænke hende.

Her er hun ganske, ganske anderledes,

Dog end Maria. Meer den hulde Qvinde,

Den glade Moder, end en Himmeldronning.

Rafael hævet har det Jordiske

Til Himmelen. I lokker Himlen ned,

At den forbinder sig med Jordelivet.



ANTONIO

betragter ham et Øieblik med glad Forundring, men siger derpaa nedslaaet og mistænkelig.



Og seer I ingen Feil i dette Billed?



GIULIO.



Hvad Feil? Hvor der fremvirket er saa meget,

Der feiler intet. Hvo vil klage over,

At Overflødighed end ej er Alt?



ANTONIO.



Og hvad, hvad er der ej?



GIULIO.



Hvad dette Billed

Giør til et Mesterstykke, det er der.

Det lever, aander i et Guddoms Liv,

Er fundet op med Siæl med dyb Forstand,

Udført med Flid, med Følelse, med Varme.

Hvad kan jeg ønske meer?






ANTONIO.



Nu har I roest det,

Nu siig mig hvad der feiler.



GIULIO.



Eders Aand

Har aldrig feilet. Selv hvor Kunsten svigted,

Hvor flygtigt sig Hukommelsen forvirred,

Har I ved Kraft, Fremstilling, Livlighed,

Idee, bibragt selv Eders Feil en Ynde,

Som hører, troer man, dette Billed til.

Selv deri har med Rafael I Lighed.



ANTONIO.



Siig mig, min Herre! hvor har Kunsten feilet?

I veed ej hvor I giør mig lykkelig,

I det I viser Feilen mig.



GIULIO.



Ih nu,

Den blotte Tegner kunde have Eet

Og Andet vel at sige mod Jert Billed.



ANTONIO.



Som for Exempel?



GIULIO

beskeden.



Denne Arms Forkortning

Er neppe ganske rigtig. Drengens Been

Mig synes ogsaa alt for barndomsfyldigt

At mangle Omrids. I har Godhed for

Det blidt Afrundede, og deraf er det,

At I undgaaer det Strængtbestemte, Lige.






ANTONIO.



End eet, saa aander jeg igien, min Herre!

Hvorledes finder I Madonnas Smil?

Og Barnets?



GIULIO.



Egent! Egent, o men skiønt.



ANTONIO.



Ej væmmeligt? Ej ækkelt? Honningsødt?



GIULIO.



Saaledes tænker jeg mig Engle smile.



ANTONIO

naiv.



Ak Gud! jeg tænkte mig dem ligesaa!



GIULIO

smilende.



Og sørger nu, fordi det blev saa skiønt?



ANTONIO.



Og sørger nu, fordi jeg reent bedrog mig.



GIULIO.



Nu er I atter gaadefuld!



ANTONIO.



Min Herre!

I har mig talt ud af mit eget Hierte.

Det trøster mig, at der foruden mig

End findes Mennesker, og sieldne, gode,

Som - feile kan med mig, paa samme Viis.






Hvad meer mig undrer, er den rette Dom,

Som I har fældet over mine Feil.

Der har I Ret; I taler det kun mildt

Og skaansomt ud. Og visselig, Jer Tale

Saa indsigtsfuld og sindrig, maatte glæde

Mig overordentlig, hvis ej jeg vidste -

(Desværre veed jeg det kun siden kort Tid)

At daarlig er min Daad og uden Værd.



GIULIO.



Og hvo har sagt Jer det?



ANTONIO.



Den største Kunstner

I vor Tid, og maaskee til alle Tider.



GIULIO.



Ha - Mikel Angelo?



ANTONIO.



I nævner ham.



GIULIO.



Det er ham ligt! Det brudte Vognhiul løber

Ham endnu vildt omkring i Hovedet.



ANTONIO.



Jeg har uvidende letsindig først

Fornærmet ham. Den Mand, som boer derhenne,

Et selsomt Menneske, som hader mig,

Kom til mig før, fortalte mig: den Herre,

Som sad og drak ved Bordet, var en Farver,

En ubehøvlet Svend, fornærmelig,

Som dømte rask om Alt, og vidste Intet.

Saaledes har jeg vistnok ej modtaget

Ham med den Agtelse, som han fortiener.






Han kom og talde spottende til mig,

Jeg gav tilbage ham i Spot mit Svar.

Da blev han opbragt, kaldte mig en Fusker;

Om ogsaa Farven lued for min Sands,

Jeg vilde aldrig hæve mig til Storhed,

Til Aandens Skiønhed.



GIULIO

opbragt.



Deri har han Ret.

Ivilei giøre det; I har alt giort det.

Høit over det Sixtiniske Kapel!



ANTONIO

med en vaerende Haandbevægelse.



Ak, kiære Ven!



GIULIO

som før, og med Selvfølelse.



I troer jeg taler som

Den Blinde her om Farven? men I feiler.

Er jeg ej Michael, ej Angelo,

Jeg er et Menneske, en Mand, en Romer;

Om ej en Cæsar, dog en Julius!

Mig har man ogsaa lært hvad Malen er.

Den store Rafael Santio var min Mester,

Hans høie Aand end hviler over mig.

Jeg har et Ord at blande med i Lauget!



ANTONIO

bestyrtet.



O Himmel! I er Giulio Romano?



GIULIO.



Det er jeg.






ANTONIO.



I er Giulio Romano?

Den store Maler? Rafael Santios Yndling?



GIULIO.



Det var jeg.



ANTONIO.



Og I siger, jeg er Maler?



GIULIO.



Jeg siger Eder: Siden Rafael døde

Er i Italien ej større Maler

End I: Anton Allegri da Correggio.



ANTONIO

sætter sig.



Tillad, min Herre! thi mit Hoved svimler.

Det har jeg aldrig end oplevet; jeg

Begriber ej, hvor jeg det overlever.

Mit hele Liv flød hen til denne Time,

Som en i Skyggen ukiendt lille Bæk.

Jeg troede ej at være noget Stort,

Ej heller at jeg var et ganske Lille.

Kun stolende paa Lykken, paa min Musa,

Sad jeg og malte - og det lyktes mig.

Nu maa jeg paa den samme Dag opleve:

At To, de største Mestre, nærme sig

Min Hytte. Een nedknuser mig i Støvet,

Den anden hæver mig til Skyerne.

Hvad skal jeg tænke? Gud er det en Drøm?



GIULIO.



Og naar den Anden siger nu det Samme

Som jeg, hvad saa?






ANTONIO.



Hvad? Mikel Angelo

Hanskulde, troer I?



GIULIO.



Det er just hans Vane,

At giøre det, som Ingen troer. Den Ildaand

Er meer Titan end Gud; og derfor er

Hans Storhed, som den ældste Kæmpeverdens.

Mildheden mangler ham; den yngre Amor

Indtager ham ej strax i enkelte

Gienstande; men den gamle Eros fatter

I ham det Hele, med en vældig Elskov;

Ej et bevinget Barn, en kraftig Yngling,

Med Marv og Avlekraft. Jeg træffer ham!

Vær rolig! Jeg forstaaer at leve med ham.

Titanen har et menneskeligt Hierte;

Som Kronos avler han uhyre Børn;

Dog raser ej i ham Fortæringslysten.

Langt meer - han river Lyset, som Prometheus,

Fra Himlen, for at livne mangen Jordklimp.

OgEdersVærker, min Antonio,

Vil han beundre, naar sig Stormen lægger.

Gak ind i Eders Huus, jeg seer ham komme.



ANTONIO.



Hvad skal jeg tænke her, hvad skal jeg troe?

Han gaaer ind.



MIKEL

kommer.



Nu kan vi reise.



GIULIO.



Endnu ej, desværre!

Et større Vognhiul er nu atter brudt,






Som vi maa have ret istand igien,

Før vi gaae videre.



MIKEL.



Hvad skal det sige?



GIULIO.



Nu, Kiære, hvad det er. I mindes vel

Den herlige Vandmølle hisset nede

Ved Floden; ganske paa en egen Maade

Nybygget? Hvis jeg ikke feiler, har

I Florens I selv bedret paa Modellen.



MIKEL.



Et prægtigt Værk!



GIULIO.



Nu hør, og ærgre Jer:

En fornem Herre kieder sig; maa just

Opholde sig ved Møllen, som vi her.

For Tidsfordriv laer han sig vise den.

Men Mølleren, ej underdanig nok,

Strax bringer Adelsblodet ham i Kaag.

Han drager ud sit Sværd, og hugger ind

I Værket, just hvor Mestrens kloge Haand

Med sielden Kunst forbandt det Vigtigste.

Saa stiger han til Hest og rider bort.

Nu Møllen staaer, og Manden er fortvivlet.



MIKEL.



Nu, vi maae hielpe Mølleren igien.

Jeg lader mig den ene Kiørehest

Strax sadle, rider ned; det giør jeg snart

Istand. Gid kun jeg kunde træffe Knægten!

Jeg skulde stække ham hans Hovmodsvinge.






GIULIO.



O det var skiønt, ifald I kunde stække

Lidt Overmodets altfor stolte Vinge.



MIKEL.



Hvad mener I?



GIULIO.



I elsker Digtekunsten,

Har selv Sonetter giort, og mangt et Vers.

Tilgiv, at jeg paa en forblommet Maade

Har talt med Eder; thi den nøgne Sandhed

Er fast for slem.



MIKEL.



Jeg holder af det Nøgne.

Kun Klædebonnet skiuler Skiønheden.

Kom reent herud dermed, om jeg maa bede.



GIULIO.



Nu Mester! I behøver kun at tage

En større Maalestok for Alt, saa har I

Alt Sandheden. Den sieldne Mølle tyder

Paa Menneskets Natur, den Adelstolte

Paa Kunstnerstolthed; Sværdet er et Ord;

Det vilde Mølleslag, - et Stik i Hiertet.



MIKEL

forstaaer ham.



Ha ha!



GIULIO

undseelig, dog modig.



Vi har ej altsaa nødig, seer I,

At sadle Kiørehesten. Hielpe kan I

Selv uden det; ja tugte hvis I vil.

Den Skyldige kan ej undgaae Jer Hævn.






MIKEL

stolt og kold.



Det klæder Eder godt til mig at tale

I dette Sprog.



GIULIO

varm.



O Buonaroti! I

Har tvunget mig dertil. Troer I jeg har

Forglemt den Agtelse, som Eders Aand,

Som Eders Mesterskab jeg skylder? Agt

For Mesterskab, for Aanden, tvinger mig

Just til at tale saa. Thi ikke elsker

Jeg enkelt Mesterskab, og enkelt Aand;

Men hver, som herlig til det høie Maal

Af Himmelen begeistret virker med os;

Hvor pragtløs end og bly den viser sig;

Vel vidende, at dette skiønne Livstræ,

SomGeniusvi kalde, voxer bedre

I den forladte, nøgne Klipperift,

End i den giødede, for fede Dal.



MIKEL.



I taler smukt, I burde være Præst!



GIULIO.



Jeg veed, hvad I vil sige mig dermed,

Men harmes ej. I mener Kunstneren

Som Helten, skal ej tale, han skal handle?

Der har I atter Ret. Ej heller har

Jeg nødig her at sige Buonaroti

Hvor tit jeg med Henrykkelse beundred

Hans himmelske Instinct, hans stumme Viisdom.

Dog er ej Mennesket blot Helt og Kunstner,






Men Menneske! Skiønt at udvikle, Ven,

Sin Menneskelighed, erogsaaKunst.

Foragt ej Talen! Ogsaa Bien bygger

En Selle sig, og Bæveren sin Hytte,

Og Løven fører Krig mod Tigeren.

Paa Mandens Læbe vaagnede først Sproget.

I Ordet speiler sig hans Inderste

Meer tydeligt, end selv i Handlingen,

Der tit har en forviklet ufri Grund. -

I er en daadfuld og en kraftig Aand;

See, det erkiender jeg! Saa vær retfærdig,

Og spot mig ej, hvis den Forstandige

Sindige Mand I truffet har I mig,

Ej heller ganske uden Guddomsgaven!

Jeg ønsker ingen skiønne Taler her.

Kun EdersDaadhar løst mit Tungebaand,

Kun Eders Daad kan binde det igien.



MIKEL.



Hvad vil I?



GIULIO.



Buonaroti! See I har

Foragtet denne vakkre Maler; kaldt ham

En Fusker. Er det sandt? Er han en Fusker?



MIKEL.



Hvad Diævlen bryder det mighvadhan er.



GIULIO.



Saa bryder I Jer ej om Kunsten meer?



MIKEL.



Lad Hvermand sørge for sig selv! Saadan

Giør jeg, og dermed Basta! Det bekymrer






Mig lidt, hvad Andre sige kan om mig.

Er han ej Fusker, er det godt for ham.

Han er en uforskammet Knægt, det veed jeg.



GIULIO.



Han er en venlig, en elskværdig Mand.

Giestgiveren, hans Fiende, har forført ham,

Har sagt ham, at I var en overmodig

Uvoren Svend, en Farver, ubehøvlet;

Som dømte rask om Alt, og vidste Intet.

Han vilde hidse Eder paa Antonio;

Han hader ham.



MIKEL.



Det har den Æsel sagt?



GIULIO.



Nu seer I at Antonio er uskyldig!

Han har ej kiendt Jer.



MIKEL.



Selv mod Ubekiendte,

Man artig være skal.



GIULIO.



Og var I det?



MIKEL

tier.



GIULIO.



Endnu et Ord, saa vil jeg ogsaa tie.

Hvad, Buonaroti, vi i Dag har seet;

Her, reent uventet, maa - detkanei andet -

Os begge fylde ganske med Forundring.

I er ej nogen starblind Gubbe, som






Forstaar at skiære smukke Ting i Træ

Reent uden Øie for hvad andre virker.

I Eders Aand er Kunsten Videnskab.

Jert skarpe Blik igiennemtrænger den.

Saa veed I og, saa vel som jeg, og bedre,

Hvad denne By besidder for en Kunstner.

I Værtens Sal har I seet flere Sager

Af ham: den skiønne Leda, Danae.

Ej blot Madonner veed han smukt at male.

I Parma skal han have malet Fresco

I Kuplen, fuld af Kraft og Poesie.

Gak ind i Kirken hisset! see hans Nat;

Og hvis da ej hans Værd i Eders Øine

Blier høilysDag -saa vil det aldrig dages.



MIKEL.



Jeg har jo sagt ham, at han har Talent.



GIULIO.



Talent! Et fattigt Ord! En Halveskilling,

Som man til hver en Betler pleier kaste.

Beviser dette Billed kun Talent?



MIKEL.



Det er jo fuldt af Feil.



GIULIO.



Feil har det, ja,

Fordi det er et menneskeligt Værk!

Hvad har ei Feil? I har vel aldrig feilet?

Troer I at Intet mangler Eder? Udgiør

Den blotte Tegning Malerkunsten? Hvad

Er Tegningen? blot Nødhielp! Unatur!

Der gives ingenLinier; vi kalde

Det Linier, hvor Stoffet hører op.






SelvStoffetsEfterligning: Farven, Livet

Af Lys og Skygge, det er Malerie!

Skiønheden, Tanken og Forbindelsen,

Det er Genie; og mangler dette her?



MIKEL.



Hvor er den store Stil?



GIULIO.



Hvad kalder I

Den store Stil? Er ej den dybe Sandhed,

Den høie Skiønhed stor? At Legemsstorhed

Kan være sielestor, det viser I;

Dog bruger Sielestorhed ej Udstrækning

I Rum og Lemmebygning til sin Styrke.

Der aander herlig Kraft, høi Dristighed

Og sieldent Mod, i alt det som I virker;

Dog Mennesket er Menneske, ej Gud.

Som saadan sømmer sig ham barnligt Sind,

Enfoldig Ydmyghed - og jeg tilstaaer det:

Med alt det, at Jert vældige Exempel

(Vel ogsaa egen Drift, Tilbøilighed)

Mig, Giulio, den ringere Planet, ,

Drev fra min blide, rafaelske Bane

Lidt ogsaa ud i det Ubændige; -

Saa er og bliver mig dogHiertets Godhed

(Der ogsaa viser sig i hellig Kunst)

Det Kiæreste i Kunsten, som i Livet;

Og hvor jeg seer den, aabenbarer sig

Samvittighedens Engel mig, og viser

Mig Veien til mitHiemmed Liliestænglen.



MIKEL

med undertrykt Bevægelse.



Jeg føler altsaa ej?






GIULIO.



Jo, i det Hele,

Det Store. Selv den milde Følelse

Jer griber oftere, end selv I troer.

Skiønt sidder i San Pietro Jesu Moder,

Med hellig, inderlig Medlidenhed,

Enskiøndt af Steen, med Liget af sin Søn

I menneskelig, dybtfølt Ydmyghed

Modtager Eders Adam Aand og Liv

Af den almægtige Skabers Finger, i

Hiint hellige Sixtiniske Capel.

Ved Gud, der lever, blomstrer intet i

Et Menneske, som leved' ej og blomstred'

TilsinTid og i Eder. Men Jert Væsen

Er haardt. Det rivende, uslebne Ydre

Er en antik, en ædel Rust, hvorunder

Metallet glindser i sin hele Skiønhed.

Tilgiv, hvis jeg med mine Taler har

Fornærmer Eder! thi jeg føler, hvad

Jeg siger Eder, veed I bedre selv.

Jeg har kun sagt det, for i Hast at vende

Det haarde Uveir, at den arme Mand

Ej længer sig skal græmme. Eders Ord

Har pludselig berøvet ham sin Tillid,

Sin Munterhed; et Ord af Jer formaaer

At give ham dem pludselig tilbage.



MIKEL

iTanker.



Hm!



BATTISTA

kommer.



Mine Herrer! Vognen er alt færdig.

Befale De at man skal spænde for?






MIKEL.



Min Giulio! vil I vel besørge det?

Jeg har et Ord i Eensomhed at tale

Med denne Dannemand.



GIULIO.



Heel vel!

Han gaaer.



MIKEL.



Hvad har

Den Herre sagt om mig til Maleren?

Hæ?



BATTISTA.



Bedste Herre! hvad har jeg da sagt?



MIKEL.



At jeg en Farver var, har Herren sagt;

En overmodig, ubehøvlet Svend.



BATTISTA

slaaer sig for Brystet.



Saa maa den evige Retfærdighed

Mig evig straffe, hvis -



MIKEL.



Hold han sin Mund!

Den evige Retfærdighed bekymrer

Sig ej om slig en Usling, som han er.

Tag han iagt sig for den timelige

Retfærdighed; naar man er mod'n til Galgen

Saa blier man hængt. Forstaaer han Velsk?



BATTISTA.



Min Herre

Er ..






MIKEL.



Farver! og en Farver i det Grove.

Han tager sin Pidsk af Bordet.



Til grovt at farve bruges grove Pensler.

Hvad synes Herren om, ifald jeg f ar ved

Ham Ryggen carmoisin?



BATTISTA.



Gud staa mig bi!



MIKEL.



Jo vist! det giør han strax! - Hans Usselhed,

Hans Nederdrægtighed,denstaaer ham bi.

Jeg vil ej smitte mine Hænder paa ham.

Dog var det bedst, ifald han i en Hast

Rekommenderte sig; thi Ønskeqvisten

Her i min Haand, den vipper mægtigt, seer han!

Har megen Lyst at komme skiulte Kilder

I Hast paa Spor paa Herrens fede Ryg.



BATTISTA.



Ak Exellenz! det er en Misforstand.

Han forføier sig hurtig bort.



MIKEL.



Ja løb du kun! Har ej den Niding fast

Opbragt mig? - Ha, nu kan jeg først forstaa

Hvi Maleren, den stakkels Diævel her ..

Han gaaer langsomt hen og sætter sig for Billedet.



Sligt maa man see med Rolighed, i Mag.

Man kan mig vise, hvad man vil, i Tummel

Og Støi - Ej op for Øret stiger blot

Mig Blodet, op for Øiet med. Selv denne

Belærende Snakken irriterer mig.

Hvadjegskal tænke kan jeg selv opfinde!






Den Giulio Roman! - som om jeg ikke -

Nu! - følte han det ikke selv? -

Seer paa Billedet.



For Pokker!

Det Billed er godt malt. Det kalder jeg

Et Malerie. - Og hvor det er poetisk!

Det Træ, der, Blomsterne, Baggrundens Landskab!

En smagfuld Klædedragt! Og dette Gienskin!

En deilig Qvinde, ja ved Gud, det er hun!

Giovanni allerkiærest! Jesusbarnet

En Engel. Ha,per Bacco!det er Farve! -

Ogjeg!da Paven tvang mig til at male!

Da jeg de florentinske Karle ud

Af Templet drev, som Duekræmmere;

Og satte selv mig paa Stelladset; famled

Halvandet Aar i Blinde; blev saa vred,

At nær jeg havde Paven dræbt, med den

Nedstødte Spand, da alt for tidlig ind

Han i mit Værksted traadde, mod sit Løfte! -

Det veed jeg: jeg er egentlig ej Maler.

EnBilledhuggerer jeg! Hvad af Bildning

Man bruge kan i Malningen, det har jeg.

I Tegning, i Opfindelse er ingen

Mig liig. - Men ned i Farvepotten veed

Jeg ikke ret at dyppe, det er afgiort!

Og det veed denne Mand, det maa man sige.



GIOVANNI

kommer ud, da han seer den Fremmede staaer han stille.



MIKEL.



Du Lille! hør engang!

Giovanni kommer.








Et artigt Barn!

Det er ej bange for et fremmed Ansigt;

Er ej forvendt. Kom hid, min lille Dreng!

Giovanni nærmer sig.



MIKEL.



Men seer jeg ret? Ej det er jo Giovanni

I Stykket her!



GIOVANNI.



Ja vist; jeg er Giovanni,

Min Fader har mig malet af.



MIKEL.



Du er

Antonios Søn?



GIOVANNI.



Ja! Og min Moer Maria

Er ogsaa der.



MIKEL.



Hvor?



GIOVANNI.



Ih der sidder hun.



MIKEL.



Ha ha!



GIOVANNI

peger paa Billedet.



Deter det deilige Barn Jesus,

Men ham har vi ej selv i Huset.



MIKEL.



Ikke?

Hvor er da han monstro?






GIOVANNI

med Fingeren i Veiret.



Han er i Himlen.



MIKEL.



Deroppe?



GIOVANNI.



Ja, der sidder han i Skyen

Jo med de andre smukke Englebørn.



MIKEL.



Hvad giør de der?



GIOVANNI.



De lege med hinanden.



MIKEL

kysser ham.



Du søde Unge! Sæt dig paa mit Skiød,

Her paa mit Knæ!



GIOVANNI.



Ja, jeg vil ride paa

Dit Knæ; du er min Hest. Nu vil jeg ride

Paa dig til Parma.



MIKEL.



Godt! Men jeg maa løfte

Dig op; Stigbøjler har vi ingen af.



GIOVANNI.



Dem har endnu ej Smedden giort os færdig.



MIKEL.



Forstaaer sig!






GIOVANNI

rider.



Hop sa sa! Bliv ved, bliv ved!

Du maa bestandig lade Hesten ride.



MIKEL.



Nu er vi kommen da til Parma alt.



GIOVANNI.



O nei! vi er jo kun den halve Vei.



MIKEL.



Da stiger Ryttren af, gaaer i et Værtshus,

Og spiser noget.



GIOVANNI.



Ja, og spiser noget.



MIKEL

tager i Lommen.



GIOVANNI.



Hvad har du i din Lomme?



MIKEL

slaaer ham over Fingeren.



Giv kun Tid!

Afsides.



Jeg tog dem med til Mester Martins Børn,

Dog de maae bie; og desuden kan

Jeg kiøbe nogle nye i Modena.

Han tager et Kræmmerhuus frem.



Jeg veed ej om du er for brændte Mandler?



GIOVANNI

griber efter dem.



Jo, brændte Mandler er jeg meget for.






MIKEL.



Taalmodighed! Siig om de smage dig?



GIOVANNI.



De smage mig.



MIKEL

giver ham Kræmmerhuset.



Saa smag!

Giovanni spiser.



MIKEL.



Men paa mit Skiød

Skal du fortære dem.



GIOVANNI

undviger ham.



Nei, i et Værtshuus

Maa jeg fortære dem, mens Hesten fores.



MIKEL.



Og faaer lidt Havre. Faaer jeg ingen Havre?



GIOVANNI.



Kom Hest! der har du Havre.

Stikker ham en Mandel i Munden.



MIKEL

griber ham.



Hvad, dit Skarn?

Du kalder mig en Hest? Nu, der er Guds Straf!

Jeg kaldte jo din Fader før en Fusker;

Og ved de evige Muser i Olymp!

Det er han ikke meer, end jeg er Hest.



MARIA

kommer.






GIOVANNI.



Der er min Moder med.



MIKEL.



Det er din Moder? -

En deilig Qvinde! liig sin hellige Navne.

Han sætter Drengen ned og staaer op.



GIOVANNI.



Moder! der er en fremmed Mand; han har

Forært mig brændte Mandler; See!



MIKEL.



Madonna!

Kan jeg vel vente mig Tilgivelse?



MARIA.



Min ædle Herre! Tak for Eders Godhed.

Til Barnet.



Har du alt takket Herren?



GIOVANNI.



Tak, du Herre!



MARIA.



Uartige! hvad? dutter du en Fremmed?



MIKEL.



Ak lad ham det, Madonna! tag Jer vare

For at fordærve med vor Tids Forkeerthed

Den rene paradisiske Natur.






MARIA.



I elsker Smaae?



MIKEL.



Ja, thi de er saaStore.

Her boer I?



MARIA.



Ja! der seer I vores Hytte.



MIKEL.



Antonio, Maleren er Eders Mand?



MARIA.



Ja, kiære Herre.



MIKEL.



Er han saa elskværdig

I Livet, som i sine Billeder,

Saa maa I leve velfornøiet med ham.



MARIA.



Min Herre! Kunsten er et falmet Gienskin

Af den forborgne Sol.



MIKEL.



I Sandhed?



MARIA.



Tro mig!



MIKEL.



I lader ikke til at være munter.

En vakker driftig Mand, en deilig Kone,

Et artigt Barn; - der staar et Paradis

Af huslig Lykke jo alt færdigt for os.



MARIA.



Og dog, dog mangler endnu Eet til Lykken.






MIKEL.



Og hvilket?



MARIA.



Lykken.



MIKEL.



Er Genie og Skiønhed

Ej store Gaver alt af Fru Fortuna?



MARIA.



Ak, Ormen nager skiult i mangen Blomst.

Min Mand har været syg, er let at ryste,

Hvert Indtryk virker stærkt paa ham; endnu

Idag har her han havt en heftig Sorg.



MIKEL.



Jeg veed det vel, at Mikel Angelo

Har været der og taget ham lidt skrap.



MARIA.



Han har særdeles krænket ham.



MIKEL.



Maaskee

Har han sagt Sandheden. Nu, Angelo

Har sagt ham, han var ej en sielden Maler.

Hvem veed? Maaskee har han dog Ret. Han maa

Forstaae det vel. Hvad kiende vi dertil?



MARIA.



Og kom fra Himlen selv en Angelo,

Og sagde det, saa troede jeg ham ej.



MIKEL.



Ei ei! er I saa vis i Eders Sag?






MARIA.



Det Højeste, det Visseste jeg veed,

Er at jeg elsker min Antonio,

Fra ham kan ikke skilles hvad han virker;

Saa elsker jeg med ham, hans skiønne Kunst.



MIKEL.



Og det er nok? I elsker blindthen; uden

At kiende, uden at udgrunde det?



MARIA.



Erkiende, grunde ud, maa Manden giøre

Saavidt han kan. Dog maa vel ogsaa han

Med os til Følelsen sin Tilflugt tage.



MIKEL.



Brava Madonna! I er efterminSmag.

Tilgiv, hvis lidet jeg har fristet Jer;

Saadan maae Qvinder tænke. - Hvad nu ellers

Den Mikel Angelo angaaer: det er

En vild Krabat; det kan vel ikke nægtes;

Men tro mig: han er og et ærligt Skind!

Tit er hans Ord Cyclopens Larm i Dybet,

Naar Ilden brænder altfor stærk. Dog kan

Han ogsaa være rolig; og da tænker

Og føler han for lang Tid; som Kamelen

Der tømmer Kilden, for i heden Ørk

At have Forraad siden. En Vulkan

Indgyder Frygt, men yder ogsaa Frugt.

Knap har den bruset ud, saa bygge Skarer

Af Mennesker paa den; vel trives Sæden;

Den vorder mere kiærnefuld og riig.

Med Blomster og med Buske krandses Svælget,

Og Alting aander i et Glædesliv.






MARIA.



Det vil jeg gierne tro.



MIKEL.



Den største Smaating

Er ofte Aarsag til en stor Bedrift.

Vel føder ofte Bierget kun en Muus,

Dog tro I mig: Muus føder ogsaa Bierge.

Saa lad det altsaa ej forundre Eder,

Ifald den dumme Løgners plumpe List

Har Angelo lagt ud med Eders Mand. -

Det ene Ord jo giver let det Andet.

Ej Elskov blot, selv Heftighed og Vrede

Har omkring Øinene sit dunkle Klæde.



MARIA.



I taler meget blidt og klogt min Herre!



MIKEL.



Nu, seer I, Buonaroti sendte mig

(Jeg er hans Ven) at sige Eder dette.

Og til et Tegn paa at han ærer Anton,

Gav han ham denne Ring, og beder ham

Han tager Signetringen af sin Finger og giver hende.



At bære Ringen, som et Venskabstegn.

Personlig vil de sees vel snart igien;

Saa skal Antonio mere klart erfare,

Om Buonaroti har ham kiær i Hiertet,

Og om han virker noget til hans Held.

Han gaaer.



ANTONIO

som er kommen ud i Døren, og har holdt sig tilbage under Mikel Angelos sidste Ord, iler ud imod Maria, da han seer hende ene.



Maria! bedste Barn, hvad har han sagt?






MARIA.



Den Fremmede?



ANTONIO.



Han, Mikel Angelo.



MARIA.



Antonio, hvad siger du? Umuligt!

Det var hanselv?



ANTONIO.



Ja! ja! han selv, han selv.

Der gives kun een Slig i hele Verden.



MARIA

henrykt.



O, sieldne Lykke! Glæd dig, min Antonio!

Han legte med vort Barn; han talde til mig

Med venlig Godhed. Denne skiønne Ring

Gav han til dig; han skatter, elsker dig,

Den Ædle, han vil sørge for vor Lykke.



ANTONIO.



Maria! er det muligt? Giulio

Romano havde Ret.



MARIA.



Han elsker dig.



ANTONIO.



Og denne Ring? - O, Himmel! kom Maria!

Han har kun bøiet mig i Støvet, for

At hæve mig desmere saligt atter.

O! Gud! kan, kan jeg troe det? kan jeg troe det?






O! følg mig, jeg vil takke ham, vil græde,

Omfavne vil jeg ham, og være salig.



MARIA.



Nu har han Ret, den store Buonaroti,

Nu blomstrer os et paradisisk Liv.

De gaae.



BATTISTA

kommer frem, seer efter dem, og siger efter en Pause.



Jeg Paradiset giøre vil fuldkomment:

Til Paradiset veed I hørerSlangen.

Han gaaer.




FIERDE HANDLING.

STOR BILLEDSAL I PARMA.

OTTAVIO.BATTISTAmed Regnskabsbøger.



OTTAVIO.



Jeg er tilfreds, alting er i sin Orden.



BATTISTA.



Jeg fik et Brev nu nylig fra min Søn.

Han skriver mig fra Florens; kan maaskee

Endnu i Aften være her i Parma.



OTTAVIO.



Ret vel! Hvad jeg har sagt om Nicolo

Er Hemmelighed. Tie mig vel dermed!



BATTISTA.



Jeg kan ved Gud ej nok forundre mig:

En Røver fra de Appeninske Bierge,

Som vover sig i naadig Herres Brød,

For ubemærkt at speide Leiligheden!



OTTAVIO.



Jeg veed det, det er ikke første Gang,

De Vagabonder drive deres Spil






I Skoven mellem Reggio og Parma,

Og overalt hvor der er Haab om Rov.

Dog vær du rolig.Haner alt i Fælden.

De Andre lokke vi der ogsaa snart.



BATTISTA.



Hvad dog man maa opleve? hvilke Folk

Der gives her i Verden!



OTTAVIO.



Nok om dette.

Tael mig om hvad der er mig mere vigtigt:

Troer du, Antonio kommer end i Dag?



BATTISTA.



Han er paa Veien alt, vi see ham snart.



OTTAVIO.



O, min Maria! var du ogsaa med!



BATTISTA.



Hun kommer sikkert Exellenza! hvor

Man Ærter strøer, der flyver Duen ind.

Mig synes kun betænkeligt i Sagen, -

Hvis naadig Herre mig tillader at -



OTTAVIO.



Hvad mener du?



BATTISTA.



Nu, Eders Naade staaer

Paa Springet til at gifte sig om kort Tid,

Fra Florens vil den skiønne Coelestina

Jo med sin Fader Ricordano snart

Besøge Jer. Hvor vil det gaa?






OTTAVIO.



Vær rolig!

Den skiønne Coelestina er saa himmelsk

Som hendes Navn. Endskiøndt jeg nu som Christen

Maa ære, elske høit det Himmelske,

Saa er jeg dog et Menneske; som slig

Maa mig det Jordiske jo ogsaa glæde!

Hun straaler - men saa kold som Vintersolen,

Hun er mig altfor høi, for viis, alvorlig.

Jeg tvivler om hun ægter mig; ifald

Det skeer, da giør hun det af Føielighed

Til hendes Fader kun, som ønsker det;

Vist ej af Kiærlighed til mig.



BATTISTA.



Ih nu!

Det giver sig med Tiden, naadig Herre.



OTTAVIO.



Kan være, og kan ogsaa ikke være.

Jeg tigger ingen Elskov; dog indtager

Mig hendes Deilighed og hendes Rigdom.

I Florens lever ingen ædel Yngling,

Der ikke holdt det for den største Lykke

At faae den skiønne Piges Haand. Jeg ønsker

Mig slig en Kone; det vil smigre mig

At eje hvad saamange Andre ønske.

Men ogsaa Hiertets Ømhed har sit Krav;

Dermaa den høie Coelestina staae

Tilbage for den yndige Maria.



BATTISTA.



Men, Exellenz -toKoner i et Huus!

Hvorledes vil det gaae?






OTTAVIO.



Godt. Coelestina

Er sværmerisk og ung, mistænker ej;

Maria er beskeden, blid og stille.

Hvad mig for Hovdet staaer, det er kun det

At her Antonio skal male Loftet.

Min Brud forstaaer sig meget vel paa Kunsten;

Hun maler selv.Jegveed kun lidt deraf.

Jeg arved alle disse Sager efter

Min Onkel. Nu! det forekommer mig

Ret smukt, som anden Pragt; ej meer ej mindre!

Hvis nu Antonio maler Loftet slet,

Saa staaer jeg i en Maade. Han er dog

Jo kun en ubekiendt og fattig Maler.

Det ærgrer mig; jeg vilde gierne seer du!

I hendes Øine gielde for en Kiender.



BATTISTA.



Ja, det er rigtig nok det Allerværste!

Thi jammerlig er Karlen, naadig Herre!

Det kan I troe mig paa mit Ord.



OTTAVIO.



Og hvad

Forstaaer da du deraf? Du hader ham!

Tie stille!



BATTISTA.



Nu, vi faaer at see. Men kommer

Han ej igiennem Haven alt?



OTTAVIO.



I Sandhed?






BATTISTA.



Ja vist! Han staaer og seer paa Blomsterbedet,

Som en Landstryger, med sin Bylt paa Nakken.

Han lugter til dem. Pluk dem om du tør,

Saa skal jeg tale med dig!



OTTAVIO.



Lad det være.

Jeg træde vil tilside nu. Palladset

Med sine Sale, Møbler, Tienere,

Maa imponere ham; paa slige Folk

Virker den prægtige, den ydre Glands

Meer end man skulde tro.Saakommer jeg.

Jeg maa endnu forklare mig i Dag.



BATTISTA.



Var det ej bedre ved en Leilighed - -



OTTAVIO.



Jeg stiæler ej, hvad jeg kan ikke kiøbe.

Han gaaer.



BATTISTA

allene.



Du stieler ej? Saa vil jeg stiele for dig.

Thi hævne maa jeg mig, og hævne blodigt,

Saa sandt jeg er en ægte Calabreser.

Skiøndt truet blot, har dog alt Pidskeslaget

Af Mikel Angelo med røde Strimer

Paa Ryggen frisket op mit Had til Brand.

Og før sig kiøler ej mit hede Blod,

Før den Forræders flyder! -

Han grubler et Øieblik.



Nicolo






ErRøver? -Godt! - Han lette skal min Byrde!

En Røver maa jo godt forstaae at m- tys!

Jeg er ej Versemager; vil ej rime!

Han gaaer.



ANTONIO

kommer med sit Billed paa Ryggen; han sætter det fra sig, og synker ned paa en Stol.



Her er jeg endelig! Hvor er jeg træt.

Det er saa hedt; Veien saa lang; og Solen

Saa brændende. - Her er det friskt og luftigt.

De Store have det dog godt; kan boe

I disse kiøle, høie Steenpalladser.

Som dybtudhulte Klipper standse de

Derude Solens Straaler! Frit sig løfter

Den stolte Hvælving; brede Piller skygge;

I Vestibulen risle kolde Vandspring

Og kiøle Luft og Muur. Du gode Gud,

Hvem ogsaa kunde boe saaledes! - Nu!

Det kan jeg snart. - Hvor mageligt man stiger

Ad disse brede, svale Marmortrapper!

Antike Buster staaer i Nicherne

Og see paa Een, saa fornemt og saa roligt! -

Han kaster sit Blik omkring.



Her er en Sal! den maa vist være herlig.

Han springer op.



Ha - hvad! hvad seer jeg? fuld af Malerier?

Ak! det er Billedsalen! Hellige Moder!

Jeg midt i Templet staaer, og veed det ej!

Han folder sine Hænder.



Her hænge da Italiens Mesteres

Udødelige Værker; og skal hænge

Som skiøntbemalte Skiolde over Graven






Af døde Helte; Tegn paa deres Daad.

Almægtige Gud! hvad skal jeg først betragte?

Landskaber, vilde Dyr, Helte, Madonner!

Mit Øie sværmer som en salig Bi

Paa hundred skiønne Blomster. Ak! jeg skuer

For lutter Skuen intet; føler kun

Min Kunst, din hellige Nærværelse

Med Kæmpekraft at virke. Jeg maa græde!

Maa knæle ned i mine Ahners Tempel.

Han knæler, derpaa staaer han op og betragter Billederne med naiv Glæde.



See der! der hænger strax et deiligt Stykke!

Dog nei - det er ej deiligt! - Alting kan

Ej heller have lige Værd. - Hvad seer jeg?

Nei, det er alt for nydeligt! Nu har

Jeg aldrig Mage seet: En gammel Kone

Staaer der og skurer Kiædlen i sit Kiøkken;

Hist sover hendes Kat; den blonde Dreng

Udblæser Sæbebobler af en Pibe. -

Det er endnu mig aldrig faldet ind,

At slige Sager ogsaa kunde males;

Og her det skinner dog saa blankt og net

I hendes Kiøkken, at det er en Lyst.

Ja! man maa see det i den hule Haand.

Hvor herligt Solen fra de grønne Løv

I Vindvet skinner ind i Messingkiædlen! -

Hvem har dog malet det? Mon ikke Navnet

Staaer under der?

Læser.



»Flamlænder, Ubekiendt.«

Flamlænder? hvad mon det er for en Landsmand?

Mon Flamland ligger mange Miil fra Mailand?

Deroppe hænge store Stykker: Borde






Med Blomster; Glas med Viin, og skrællede

Citroner; Hunde; nydelige Fugle!

Springer af Glæde.



Det er dog altfor smukt. Ha! ha! ha! ha!

Der tæller fire Giærrige Dukater.

Læser.



»Messys«. Det Navn har jeg jo aldrig hørt. -

Men seer jeg ret? Det er jo Christi Fødsel.

Ha! ha! det kiender jeg ret godt; det har

Mester Mantegna her af Staden giort.

Hvor herlig gaaer Huulveien ned, derhenne.

Hvor skiønt de hellige tre Konger staae

For Barnet, og den ædle Himmeldronning. -

Der er et andet Stykke, dette liig;

Dog lidt pudseerligt; ret godhiertigt! Ak!

See Oxen støder ud igjennem Krybben

Madonna med sin Tryne; er nysgiærrig.

Mildt griner Moren. Det er ærligt meent!

Den Lille griber i den gyldne Æske;

Vil have Legetøi.

Læser.



»Alberto Duro«.

Ha ha! det er en Tydsker veed jeg. Paa

Den anden Side Alperne seer man

Er ogsaa Mennesker; selv Kunstnere! -

Men Himmel! hvilket herligt Billed der!

En ung Fyrstinde sandselig og deilig;

Hvor brænder Øiet, leer den lille Mund;

Hvor smukt den røde Hat dog klæder hende

Af Fløiel, og de vide Fløielsærmer.

Af? »Lionard da Vinci«. - Ja, det troer jeg!

Er det et Under? ha, det er at male!

Der er endnu en Konge! han er giort






I Lionards Maneer; monstro det er

Af ham? Maaske har han det malet i

Sin Ungdomstid!

Læser.



»Af Holbein«. Denne Maler

Er mig aldeles ubekiendt. Det er

En sielden Kunstner, Lionardo lig,

Dog ej saa skiøn og ædel. - Jer deroppe!

Jer Gamle kiender jeg. Hvorledes lever

Du vakkre Perugino hisset, med

Den grønne Tone, og med Symetrien

Til begge Sider, med Gientagelsen,

Og med den hellige Sebastian?

Du var en sielden Mand; en Smule meer

Opfindelse ej havde været ilde.

Læser under et Stykke.



»Johan Bellin« o, hvilken herlig Kunstner!

Der trone de, de Mægtige! der hænger

Et herligt Værk, i Legemsstørrelse,

En ædel Olding! ha! den hellige Job.

Stort tænkt, og stort fuldendt. Ha! det er vist

Af Rafael.

Læser.



Af »Fra Bartholomæo«.

Ak Gud! den fromme Munk! - Det giør ej let

Dig mange andre fromme Munke efter.

Hvo faaer vel Tid at see det alt igiennem?

Et Silkeforhæng skiuler Salens Baggrund,

Ha! det er udentvivl det allerbedste.

Det maa jeg see endnu, før Herren kommer.

Han slaaer Forhænget tilside, og opdager Rafaels hellige Cæcilia.








Den hellige Cæcilia! - Ja, ja!

Der staaer hun med sit Orgel i sin Haand!

Adspredt og brudt for hendes Fødder ligger

Verdslige Giger. O! men Orglet selv

Maa synke taus med Haanden, da fra Himlen

Hun hører Englechoret. Øiet stiger!

Ha! hvo har dette giort? Det er ei Malning,

Nei, det er Digtning! Her sees ikke blot

Den store Kunstner, men den store Mand.

O, det bevæger mig dybt i mit Hierte!

Her er den høie, hellige Poesi

I Farver klædt.

Begeistret.



Det vilde ogsaajeg!

Det stræbte jeg i mine bedste Timer.



OTTAVIO

træder fornem ind i Salen.



ANTONIO

spørger ham imøde, uden at hilse, ganske fordybet i Maleriet.



Hvo har giort dette Billed?



OTTAVIO

studser, men fatter sig, og siger kold.



Rafael!



ANTONIO

slaaer sig henrykt for Brystet.

Ha! jeg er ogsaa Maler!



OTTAVIO.



Kiære Ven!

Det vidste jeg for nogle Uger siden;

I maae alt have vidst det flere Aar.






ANTONIO.



Nu, nuveed jeg det først.



OTTAVIO

afsides.



Indbildske Taabe!

Battista havde Ret.

Høit.



Min kiære Mester

Jer Selvtillid, jert Mod fornøier mig.

Det gaar Jer modsat andre Kunstnere,

Som stod tilintetgiort for dette Billed

Og følte dybt i Siælen, de varIntet!



ANTONIO

stedse med Øiet paa Billedet.



Ja, det begriber jeg. Hvis Fattigdommen

FordenneFylde føler ej sin Afmagt,

Saa føler den det aldrig.



OTTAVIO

sagte.



Dette Væsen

Er reent forvandlet, troer jeg.

Høit.



Derimod

I lader til at føle Eders Styrke.



ANTONIO.



Ja Herre, ja!herføler jeg mit Liv.

Her føler jeg det at jeg er en Kunstner.

Her skuer jeg mit Hiertes høie Stræben

Og Billedet dybt i mit Inderste

Saaledesudtrykt, som jeg ahnte det






I Livets lykkeligste Øieblikke,

Og som det sielden lyktes mig at danne.

Mit Sind er blomstrende som Rafaels,

Min Aand er ej saa stor, og ej saa mægtig.

Min Pensel er maaskee meer smidig øvet;

Hans Hiærne fatter meer, er mere stærk.

Jeg smiler stedse; Rafael er alvorlig.

Jeg er henrevet, Rafael river hen!

Gud, hvilket Værk! her seer jeg hvad jeg er,

Her er min Maalestok. Det hæver mig;

Thi o! jeg føler mig i Himlens Nærhed;

Men som et Menneske er Englen nær.

Og medens høit af Salighed mit Hierte

Begeistret svulmer, bøier sig mit Hoved

Ærbødig for den aldrig naadte Storhed.



OTTAVIO.



I har vel bragt Jert eget Arbeid med?



ANTONIO



fattersig.

Der staaer det hist i Krogen, naadig Herre!



OTTAVIO.



Saa hent mig det. - Ret smukt, ret bravt i Sandhed.

Den skiønne Kone sidder som hun leved.

Oprigtig talt, hvad jeg kun lider ej,

Er Klædedragten. Hvorfor har I ej

Malt hende saadan som hun gaaer i Livet?

Ved Gud! Maria kan man ej forskiønne.



ANTONIO.



Jeg tænkte her at male en Madonna.






OTTAVIO.



Og er Maria da ej Eders Donna?



ANTONIO.



Tilgiv, min Herre! Jeg forstaaer Jer ej.



OTTAVIO.



Jeg veed det nok, I Kunstnere, I leve

Meer i Indbildningen, end her i Verden.

I elske Luftphantomer, skiønne Drømme

Meer, end hvad aander virkelig omkring Jer.

Nu, jeg kan intet have derimod,

Enhver maa følge sin Tilbøilighed.

Jeg er ej Kunstner, ej Poet, jeg tager

Til Takke med det Virkelige. Altsaa

Kan vi to leve ret fortræfligt sammen;

Vi overskrider ej hinandens Grændser,

I elsker Idealet - jeg Personen.



ANTONIO.



Tilgiv mig! jeg forstaaer endnu ej rigtigt -

Hvad meener Eders Naade?



OTTAVIO.



Kiære Anton!

Saa lad os tale aabenhiertigt sammen:

I er en trofast Mand; forstaaer Jer ej

Paa det, vi Hoffolk pleje kalde Fiinhed.

Nu Anton! see: I er en fattig Mand!

Det giør mig ondt for Jer; I slides op,

I maler smukt, og bliver ubekiendt.

Hvad kan det hielpe Jer, at Eders Lys

Staaer under Skieppen? Nu velan! jeg giør






Jer lykkelig. Mit giestfrie store Huus

Staaer daglig aabent for en Mængde Giester.

Her skal I male uden Næringssorger.



ANTONIO.



Er det i Sandhed ingen Drøm, min Herre?

Begynder Lykken virkelig at smile?

Ak fra min første Ungdom svæved' den

Med Spot mig som en Lygtemand for Øiet.

Naar jeg greb efter den, da var den borte!

Og pludselig stod jeg som før i Mørke.



OTTAVIO.



Jeg giør Jer lykkelig; ved alle Helgen!

Det var en Grumhed, ej at ville giøre

Sin Næste lykkelig, naar man formaaer det.



ANTONIO.



I tænker meget dydigt.



OTTAVIO.



I, som jeg.



ANTONIO.



Jeg har vist stedse følt det dybt.



OTTAVIO.



Ej sandt?

I giorde ogsaa mig ret lykkelig,

Hvis I formaaede det?



ANTONIO.



Ja, det forstaaer sig!

Men, naadig Herre! I er Lykkens Barn;

Hvad har en fattig Mand, som I kan ønske?






OTTAVIO.



O kiære Anton! det er alt ej Guld,

Som glimrer - Jeg er ikke lykkelig.



ANTONIO

ved sig.



Den arme Mand, der giør mig ondt.

Høit.



Umuligt.

Min unge naadig Herre? Har I ej

Alt hvad et Moders Barn kan ønske sig?



OTTAVIO.



Alt har jeg, kun det Bedste blev mig nægtet.



ANTONIO.



Det Bedste? Ej, det troer jeg kan Enhver

Dog have naar han vil.



OTTAVIO.



Hvad kalder I

Det Bedste, Anton?



ANTONIO.



Tillid til sin Gud,

Et trofast Hierte, god Samvittighed.



OTTAVIO

studser.



Ja saa! Der har I Ret! - Det er det Bedste -

For Evigheden - Men da Mennesket

Dog lever med iTiden, er dog ogsaa

Et Bedsteder, nødvendig til hans Held.






ANTONIO.



Vel sandt!



OTTAVIO.



Vi kalder Aabenbaringen

Af alt Guddommeligt paa denne Jord

JoKiærlighed; om nu den i det Store

Sig viser, som Genie, som sielden Kunst;

Hvad heller meer indskrænket, sammentrængt,

Til en elskværdig Gienstand, af altEnkelt

Det Skiønneste: til en huldsalig Qvinde!



ANTONIO.



Og hvilken Kunstner leved' end paa Jorden,

Som trofast i sit Bryst ej huldt forbandt

De tvende Kiærligheder?



OTTAVIO.



Nu, Fru Musa

Er Herskerinde dog i Kunstnerhiertet.



ANTONIO.



Naturlig, thi den Elskte er jo Musa.



OTTAVIO.



Og denne Musa vexler maanedlig.

Af Muser gives der kun sparsomt regnet

Ni himmelskiønne, søde Glutter, veed I.



ANTONIO.



Hver Musa deler ud sin egen Kunst,

Og hver en Kunstner har sin egen Musa.



OTTAVIO.



Den store Rafael, for hvem I der

Har bøiet Eders Hoved, havdefleer.






ANTONIO

rørt.



Den arme Rafael! thi han havdeIngen.



OTTAVIO.



Rafael ingen Musa?



ANTONIO.



Jo! i Himlen,

I sine Ahnelser, sin Længsel, hvad

Han kaldte selv sinhimmelske Idee.

Nuhar han fundet hende! Nu behøver

Hans Aand ej meer, en smægtende Cæcilia,

Sit ædle Blik til Himlens Blaa at hæve

Om kiærlig, salig Tilfredsstillelse.

Nu er hun hans, han favner, kysser hende.

Hersøgte han forgieves, arme Rafael!

Derfor nedkasted' tørstende hans Siæl

Sig vildt i Sandsers Hav, og drak Bedøvning.



OTTAVIO.



I er da lykkelig?



ANTONIO.



Ved Gud, det er jeg.

Du arme Rafael! hvad hialp det dig,

At du var skiøn og blomstrende? Hvad hialp

Dig dine mægtige Venner, Paven, Rom?

Hvad hialp dig den vellystige Bagerkone,

Og Cardinalens stygge Broderdatter?

Du fandt dog ej det største Held paa Jorden:

En huld, en dydig trofast Ægtemage.

Du fandt dog ingen elskelig Maria.

Hvad var dit Held? O hvor jeg føler mig

Langt meer lyksalig i min lille Hytte!






OTTAVIO.



Og er det da saa vist, at virkelig

Maria elsker Eder?



ANTONIO.



Ja, min Herre!

Saa vist, som at jeg lever.



OTTAVIO.



Godt! - Jeg mener

ForJer, ej godt formig. Gud være med Jer!

Jeg agter ej at hindre Eders Lykke.



ANTONIO

studser.



OTTAVIO.



Jeg troede at I elskte kun Jer Musa;

Og Eders Kone som en Evas Datter

Sig selv, og næst sig selv, hvad kildre kunde

Bedst hendes Sandser og Forfængligheden.

Derfor indbød jeg Eder hid til Parma,

Og giorde Plan til Alle vores Lykke.

Nu seer jeg vel, det gaaer ej an. I sværmer,

Og Eders Kone ligesaa. Det være

Nu Virkelighed eller Sværmerie,

Alt som giør lykkelig, er Virkeligt.

Og dermed Gud befalet Anton! her

Kan I ej blive; vil det neppe selv

Da I har dette hørt. Men frygt kun ej.

Jeg skal ej snige som en Ræv mig ind

Ved Nattetid i Eders Dueslag.

Om ogsaa jeg en Elsker er af Duer,






Nu, jeg behøver ej at stiele dem,

At røve dem; jeg kiøber mig dem heller

Paa Torvet aabenlyst, ved høilys Dag.

Lev vel min Ven! hils Eders smukke Mage.

Ved Gud, jeg meente det os Alle ærligt.

Har Een i denne Sag Grund til at klage

Saa troer jeg det er mig; den Eneste

Seer I, som gaaer derfra med tørre Munde.

Farvel! Jeg kiøber Eder oftere

Et Billed af imellem. Bliv i Salen

Og see Jer om saalænge som I vil.

Battista strax skal bringe hvad jeg skylder.

Han gaaer.



ANTONIO

allene.



Saaledes var det meent! det var hans Varme

For Kunst; hans Kiærlighed og Agtelse

For Kunstneren! hans Understøttelse! -

Jeg Daare! har ej der en Løgtemand

Mig atter narret, lokket! O men jeg

Er hævnet; thi han gik beskiæmmet bort. -

Beskiæmmet? Hævnet jeg? Ha, staaer jeg ikke

Som et enfoldigt Lam, og taaler rolig

Fornærmelsen?

Heftig.



Jeg æsker ham til Tvekamp!

Jeg taaler ej en slig Forsmædelse.

Er han en Adelsmand, et Adelskiød

Tilfældig saadan avlet? Nu, jeg er

En Adelsaand! En Udvalgt! Jeg vil leve

I Tidens Bog, naar han er Støv og glemt! -

Men jeg forstaaer jo ej at føre Sværdet.






Nu, saa maa Kuglen være Voldgiftsmand! -

En Morder? - ha! - nei, heller en Fornærmet.

Og falder jeg: Maria! min Giovanni!

Og du, høitelskte Kunst!

Roligere.



O latterlig

Er denne Harme.Krigeremaa kæmpe!

For dem er Trods, Foragt for Død nødvendig.

Degiørej Andet;deter deres Ære!

En Kunstner virker aandeligt; saa hører

Han og til Geistlighedens fromme Stand.

Gud lagde ikke Spydet i hans Haand.

Den lette Tryllestav, som maner Aander

Kanskabe, ejtilintetgiøreLivet. -

Ja, jeg vil taale Haanen, som det Godes

Forbilled her i Verden taalte den.

Thi hvo som her paa denne dunkle Jord

Vil virke for det Høieste, det Bedste, -

Maa som en Martyr taale Spot i Nøden,

Hanssande Liv begynder efter Døden.

Nu see mig om? betragte disse Værker?

Hvor kan jeg det? Hvad jeg har maattet udstaae

I denne Dag? Haab! Spot, Fortvivlelse,

Den største Glæde, Hede, Last, Foragt!

O jeg er meget træt, mit Øie sløvt;

Jeg kan ej nyde denne Herlighed!

Den Herlighed hvorefter jeg har længtes

Saalænge, som nu er mig ganske nær,

Kan ej husvale mig. Mat Slaphed trykker

Mig blytung mine Lemmer. Hvilken Afmagt! -

Ak jeg vil hvile mig et Øieblik

For at faae Kræfter til at vandre hiem.

Han sætter sig paa en Stol i Krogen og slumrer ind.




RICORDANOtræder ind med sin DatterCOELESTINA;hun har en Laurbærkrands i Haanden.



RICORDANO.



Her er vi da mit Barn.



COELESTINA.



SomFremmede.

Ej sandt min Fader?



RICORDANO.



Slemme Coelestina,

Fordi duvildet.



COELESTINA.



Og du vil det, Fader!



RICORDANO.



Jeg vil din Lykke; ja, ved Gud! det vil jeg.

Du troer at finde den ej hos Ottavio?

Velan! jeg giver mine Planer op,

Den unge Daare takke maa sin Letsind

Derfor. Dog troer jeg fast endnu: Hans Hierte

Er godt.



COELESTINA.



Hans Hierte? Altsaa har han Eet?



RICORDANO.



I Piger vil at Alt skal være Hierte.



COELESTINA.



Saa taler Den, som ejer selv detStørste?



RICORDANO.



Du Smigreske!






COELESTINA.



Ottavio harIntet,

Min Fader, Intet! Han er ikke ond;

Men kold, selvkiærlig, tom, og uden Sæder.

Han elsker ikke mig, jeg ikke ham;

Dog kan min Fader ønske?



RICORDANO.



Lad saa være!

Jeg vil forglemme Løvtet, som jeg gav

Min Ven Lorenzo paa sin Sotteseng:

Ved Givtermaal imellem Søn og Datter

Fuldkommen at forene vore Huse.

Jeg overiled mig. Gud mig forlade!



COELESTINA.



O det vil glæde Gud, min Fader, at

Du ikke giør dit Barn ulykkeligt.



RICORDANO.



Ved Gud, naar jeg betænker det, ja Pige!

Det var en Synd slig Rosenknup som du -

(Jeg kan det sige uden Selvroes; vel

Er jeg din Fader; men din Aand, din Skiønhed

Har Gud dig givet, ikke jeg) - At tvinge

Slig Rosenknup ned i en stenet Grund

I Øieblikket da hver ædel Gartner

I Paradiset som omkrandser Florens,

Sig ønsker i Besiddelse deraf!



COELESTINA.



Min Fader! hvis jeg er en lille Blomst -

Vel! jeg vil blomstre i din Egeskygge

Og jeg vil slynge fast mig til din Stamme.






RICORDANO.



Barn! føler end dit Bryst ej Kiærlighed?



COELESTINA.



Til Gud, til dig, til alt det Gode, Skiønne.



RICORDANO.



Til ingen Yngling?



COELESTINA

rødmende.



Nei.



RICORDANO

trykker hende til sit Bryst.



Du søde Uskyld!

Endikke? Nu det kommer, Pige, tro mig!

Den lille Amor hævner sig. Om og

Han lader til at taale nu din Haan -

Ha! naar du allermindst det venter, staaer

Han brat forvandlet til en Silvio

Og giør dig til en smægtende Dorinda.



COELESTINA.

klapper ham paa Kinden.



Den Tid, den Sorg, min Fader!



RICORDANO.



Lille Musa!

Saa maa jeg vel dig kalde. Kold som Iis

Forsmaaer du alle Ungersvendes Elskov,

Og lever kun i Kunsten og Naturen.

For hvem er denne Laurbærkrands bestemt?






COELESTINA.



Hvad veed jeg det, min Fader? Som vi gik

Igiennem Slottets Have, bøied sig

En Green af Hækken ud, holdt mig ved Lokken.

Til Straf har jeg den revet fra sin Stamme.

Og i min Haand blev strax en Krands deraf.



RICORDANO.



Vist for at krone ham, din Rafael!

Der hænger Billedet.



COELESTINA.



O skiønne Sal!



RICORDANO.



Det skiønne Tempel maa du nu forlade.



COELESTINA.



Ak ja!



RICORDANO.



Det kunde være dit.



COELESTINA

bedende.



Min Fader!

Har du ej Lyst at kiøbe denne Samling?



RICORDANO.



Mit gode Barn! veed du hvad den er værd?



COELESTINA.



Nei, den er uskatteerlig. Men Ottavio

Vil være nøisom. Guldet elsker han






Langt meer end Billeder. Meer end, din Datter

Du holder værd, vil han ej fordre, Fader!

Seer du? saa vinder du endnu ved Byttet:

Han faaer lidt Guld, og du - du har dit Barn.



RICORDANO.



Sødtsyngende fortryllende Sirene! -

Bliv her og glæd dig mellem dine Tavler.

Jeg vil gaae ind og tale med Ottavio.

Jeg siger ham min Meening, din Beslutning.

Han faaer at finde sig deri.



COELESTINA.



O Fader!

Det giør han vist; han er en artig Hofmand.

Tro mig, det Offer koster ham ej meget.



RICORDANO.



Om du ej ægter ham, saa bliver du

Jo derfor dog hans Syster, hans Veninde.



COELESTINA.



Forstaaer sig! og som systerlig Veninde

Vil, som idag, jeg ofte komme her,

For at besøge ham - og Billedsalen.



RICORDANO.



Ha! du er slem.



COELESTINA.



Jeg kommer strax bagefter.



RICORDANO.



Er du forlegen ej at see den Arme,

Nu da du dog har givet ham en Kurv?






COELESTINA.



Ak Gud! det er jo kun en Spøg det Hele.

Jeg maa dog fylde Kurven ham med Blomster.



RICORDANO.



Ha Pige! sky, men skadelystne Skabning!

Han gaaer.



COELESTINA

allene.



Nu er jeg mellem mine Billeder!

Jer, skiønne Kunstens Værker, skulde jeg

Nu reent forlade? Nei, min Fader maa

Mig kiøbe denne Skat; den skal i Støv

Og Barbari ej muldne hen; reent uden

Beundring, uden Fryd for skiønne Siæle.

O min Cæcilia! for dine Fødder

Nedlægger jeg min Laurbærkrands!

Idet hun vil nedlægge den, standser hun.



Hvad seer jeg?

Et Malerie! et nylig malet Billed

Staaer støttet op til Væggen! Er det muligt?

Ottavio kiøber Billeder? Nu, det

Maa være godt!

Hun vender det om.



Hvad seer jeg? Drømmer jeg?

Det Billed har Antonio Allegri,

Den store, ubekiendte Maler giort;

Af hvem jeg alt har copiert saa meget;

Om hvem os Mikel Angelo og Giulio

Saa meget har i Dag fortalt paa Veien,

Hvor vi hverandre mødte. Buonaroti

Har givet ham sin herlige Signetring;

Vil tale kraftigt for ham, hos sin Hertug.






Hun betragter Billedet.



Ak Gud, hvor det er herligt, levende!

Guds Moder, hvilket vennesaligt Ansigt!

Høi Skiønhed, jordisk Ydmyghed forenet.

Vor Frelser huld i barnlig Majestæt.

Giovanni! - Nei, den Unge kunde jeg

Paa Skiødet tage, kysse tusend Gange!

Du søde Dreng! Nei, han er alt for deilig.

O han er uden al Tvivl malet efter

Naturen; saadant kan man ej opfinde.

O hulde Billed, fuldt af Følelse!

Hun staaer fordybet i Betragtning, derpaa siger hun:



DetBilled maa jeg krandse! Nu forstaaer jeg

Hvorfor sig Grenen bøied', hvi hen holdt mig

Tilbage. O det var en Anelse,

Om hvad jeg skulde see. Ak, kunde jeg

Saaledes krandse Kunstneren; forstaaer sig,

Saa at det Ingen mærked', selv ejhan. -

Nu vil jeg her ham krandse i sit Billed.

Idet hun vil hænge Krandsen paa Billedet, blived hun Antonio vaer.



Jesu Maria! der er jo en Mand!

Hun farer tilbage, men fatter sig strax igien.



Han sover dybt. Hvem kan den Mand vel være?

Hvorledes kom han her i Billedsalen?

Hun nærmer sig forsigtig.



Han er ej Ridder, heller ingen Borger:

En Tiener endnu mindre. Han er simpelt,

Lidt skiødesløst paaklædt; fattigt men renligt.

Et deiligt Hoved! blegt! Hvor ædle Træk.

En hvælvet Pande! - Himmel, seer jeg ret?

Han har jo Buonarotis store Ring

Der paa sin Finger? - Alle gode Helgen!






Det er Antonio Allegri selv;

Han har et Billed bragt Ottavio,

Er, træt af Veien, slumret ind paa Stolen.

Hun betragter ham med den største Deeltagelse; og da hun seer at han sover, knæler hun for ham, for bedre at see ham i Ansigtet.



Ak Gud! hvor seer han from og ædel ud.

Han lader til i denne Verden alt

At have lidt stor Hiertesorg og Modgang.

Dog kan han ikke være gammel end. -

Du store Mand!

Hun staaer op, og siger derpaa frygtsom.



Hvishamjeg turde krandse! -

Dog Himmel nei! hvis han slog Øiet op?

Om Nogen kom? Nei, nei; her vil jeg hænge

Min Krands paa Billedet; saa seer han dog,

Naar han er vaagnet, at man har ham kiær.

Hun hænger Krandsen paa Billedet og træder tilbage.



Saaledes! - Nei! - Ak, hvordan klæder det?

Betydningsløst! Den Levende maa sidde

Med blotte Lokker, mens paa Tavlen, der,

Nedhænger skievt en Krands! - Nei, det maa voves!

O alle gode Helgen staaer mig bi,

At heldigt jeg mit Eventyr fuldender!

Hun sætter ham skiælvende Krandsen paa Hovedet; derpaa viger hun tilbage.



Derer dens Plads! saaledes skal det være.

Nu Krands er du først paa dit rette Sted.

Skiønt slynger den sig i de dunkle Haar!

Hvor herligt under den sig Panden hvælver.

Saa er det ret. O Gud skee Lov, det lyktes!

Og nu lev vel! vi seer os snart igien.

Han aander, rører sig? Paa Flugt! Paa Flugt!

Hun iler bort.






ANTONIO

træder bestyrtet frem, opvaagnet af en Drøm.



Hvor er jeg nu? Ha, denne mørke Hule

Er ej Elysium.

Besinder sig.



Ak Gud, jeg var

Indslumret, jeg har drømt. - Nej! - Meer end Drøm!

En Forsmag paa den fierne Salighed. -

Jeg stod i hine lykkelige Enge,

Langt skiønnere end Dante dem beskriver,

I Musalunden, for det skiønne Tempel.

Høit, mægtigt bygget af hin hvide Marmor.

Granite Piller, collosale Statuer,

Og inden fuldt af Malninger og Bøger.

Rundtom i Græsset var om mig forsamlet

Oldtids og Nutids største Kunstnere:

Poeter, Billedhugre, Malere,

Bygmestre, Musici og Architekter.

Den store Phidias sad paa en Skulder

Af Herkulsstøtten, som en lille Flue;

Og hugged flittig fra sig med sin Meisel;

Og vidste klart den hele Kæmpebygning

At holde fast, harmonisk i sin Aand.

Apelles dypped smilende sin Pensel

I Morgendug, og malte Undersyn

Paa Skyer, som blev baaret bort af Engle.

Taus ved sit Orgel saae jeg Palæstrina,

Dets Sølverpiber gik igiennem Verden,

De fire Hiørners Vinde blæste Tonen.

Hos ham stod huldt Cæcilia og sang.

Gubben Homer sad ved sin hellige Kilde,

Han sang - og rundtom lytted Digterne!






Mig leded ind i Kredsen ved sin Haand

Den høie Rafael; skiøn som i Livet,

Kun Sølvervingen flød ham ned fra Skuldren.

Da traadte frem - jeg vil det aldrig glemme,

Den huldeMusa, en livsalig Jomfru!

Reen som den unge Morgendug; udsprungen

Og frisk og rødmende, som Morgenrosen.

Hun satte mig med sin sneehvide Haand

Den friske Laurbærkrands om Issen; sagde:

»Jeg vier ind dig til Udødligheden!«

Da vaagned jeg. Ved Gud, det forekommer

Mig end, som havde jeg en Krands om Issen.

Han griber til Hovedet, og faaer Krandsen i Haanden.



Gud, hvad er det? Hvad seer jeg? Er det muligt?

Min Musa har i Sandhed kronet og

Indviet mig? Jeg har ej drømt! O Himmel,

Skeer der endnu Mirakler her i Verden?

BATTISTAkommer medNICOLO,som bærer en stor Pengepose.



ANTONIO.



Min Ven! Battista!hvohar været her?



BATTISTA.



Hvad veed jeg det? Der har I Eders Penge,

Som I af Greven faaer for dette Billed.

I Kobber maa I tage denne Sum;

Dermed betaler Bonden Adelsmanden,

Hvad han ham skylder. Det vil sagtens bøie

Jer Ryg en Smule; men hvad skader det?

Hvis og I er et Under i at male,

Saa glem dog ej, at Eders Fader var






Lastdrager! Byrdens Tyngde paa Jer Ryg

Vil smukt erindre Jer om Eders Stand.

Det er ret godt at have slig en Vækker;

Det er et Huusraad mod Indbildning! Hovmod!



ANTONIO.



Battista! giv mig Sølv, ifald I kan;

Om end ej Alt, saameget blot, som jeg

Idag, imorgen bruger. Veien, veed I,

Er lang; jeg har alt nylig giort den eengang;

Er træt; og skal nu slæbe denne Last?

Viis mig den Godhed, Ven!



BATTISTA.



Hvad Ven? Jeg er

Jer Fiende, og vil blive det.



ANTONIO.



Hvorfor?



BATTISTA.



Den Skiændsel og Beskiæmmelse, som jeg

Har lidt i Dag af Mikel Angelo,

Maa jeg kun takkeEderfor. Men bi!

Den ene Godhed er den Anden værd.



ANTONIO.



Hvad kan da jeg for det?



BATTISTA.



Nok! der er Penge.

Hvad I mig skylder, har jeg taget alt.

Nu pak Jer bort, og vov ej oftere

At sætte Eders Fod i dette Huus.






ANTONIO.



I er fortørnet.



BATTISTA.



I faaer Pengesummer?

Kostbare Ringe? Laurbærkrandse, seer jeg?

Nu, Dannemand!jegmaa dog ogsaa ofre

Paa Eders Alter.



ANTONIO.



Tving dog Eders Vrede.



BATTISTA

bider sig i den sammenbukkede Pegefinger.



Nei, jeg vil heller kiøle den.



ANTONIO.



Giør hvad

For Gud I vil forsvare. Jeg er rolig.

Jeg eier, hvad I synes at foragte:

En reen Samvittighed. Giør I mig Ondt -

Den Evige vil det vende til mit Bedste.

Farvel! Jeg vil skilles fra Jer uden Had.

Min Sæk, min Byrde nedslaaer ej mit Mod.

Han sætter sin Krands paa Hovedet, og tager Sækken paa Ryggen.



Du skal dit Brød fortære daglig i

Dit Ansigts Sveed! har selv Gud Herren sagt.

Om ogsaa Lasten tynger ned mit Legem -

Mit Hoved hæves af de hellige Laurbær!

Jeg iler let afsted med freidigt Mod.

Han gaaer.






BATTISTA

efter en Pause.



Den Sæk er tung at bære, Nicolo!



NICOLO.



En dygtig Sum!



BATTISTA.



Halvfierdsindstyve Skudi!

Men hvad er det vel mod den skiønne Ring,

Han har paa Fingren? Den er uskaterlig.

Pause.



Hvad er vel Klokken nu?



NICOLO.



Vi har en Time,

Saavidt jeg troer, endnu til Ave Maria.



BATTISTA

med Betydning.



Saa synker Solen! slukkes Farverne!

Han maa endnu i Aften til Correggio;

Dog, Skoven er jo kiølig, skyggefuld;

Der svales han vel snart! - Hvad jeg vil sige:

Du bad mig, troer jeg, Nicolo, idag

Om at gaa lidt hen til din gamle Moder.

Vi havde alt for meget at ta'e Vare.

Men nu er intet meer i Veien. Vel,

Saa gaa da! Men imorgen Formiddag

Maa du dog være her igien.






NICOLO.



Jeg takker.

I giør en større Glæde mig, min Herre!

End I formoder.



BATTISTA

smilende.



O siig ikke det.

Jeg veed ret vel hvad det har at betyde,

Iblandt igien at see sin Slægt og Venner.



NICOLO.



Jeg takker Jer endnu engang!



BATTISTA.



Selv Tak!

Nicolo gaaer.



Han gaaer! - Fortræfligt! - Er du nu i Sandhed

En Røver, Morder, nu saa viis os det!

Han staaer et Øieblik i Tanker, derpaa siger han.



Jeghar ej overtalt, ej tinget ham! -

Han gaaer at see sin Moder! - Nu, at give

En Søn Tilladelse at see sin Moder,

Det er en christelig, en ædel Gierning.

Jeg har en reen Samvittighed! - Ifald

Antonio nu falder? - Ha, saa er

Det Himlens egen Straf og ej min Hævn.

Jegvasker mine Hænder, er uskyldig! -




FEMTE HANDLING.

Skov. I Baggrunden Silvestros Hytte. En lavstaaende Eeg staaer ved Hytten, og er indrettet til et Capel;midt i Stammen er et lidet Skab omvoxet af Bark, hvori Magdalena-Billedet hænger. Smaae Steentrapper gaae op til Træet, hvis grønne Hvælving er klippet som et rundt Tempel. I Forgrunden staae Plataner; paa høire Haand sprudler en Kilde giennem Stene ud af en Jordhøining, og slynger sig som en Bæk igiennem Skoven.





VALENTINO

en gammel Røver, stor og stærk, sortbrun af Ansigt; Haarene har han i et grønt Net, derover en bred rund Hat; med to Pistoler i Beltet, Sværd ved Siden og Bøsse paa Nakken, sidder han grublende ved Kilden.



Hvor Alting dog forandrer sig med Tiden!

Med alle Ting vor Tænkemaade med!

For tredive Aar siden, naar jeg gik

I denne Skov med Had og Harm i Hiertet

Imod den stolte Verden - ja! da avled'

Mig Skyggen af de mørke Skovens Grene

Mordtanker i mit Bryst. Saasnart jeg saae

En Stamme, som var huul; da stod den mig

Kun som et Baghold, som en Fæstning, for

Fra den at falde Vandreren i Ryggen.

Mig gloede Blomsterne kun da i Øiet,

Som uforskammet Ukrudt, værd at knuse;






Gik unge skiønne Qvinder giennem Skoven,

Da foer jeg som en Tiger efter Byttet.

Og aldrig følte jeg mig mere munter,

End efter slig begangen Heltedaad,

Dybt i min Hule fraadsed jeg og drak

Med mine raske Svende, drømte mig

En anden Pluto, Jovis Broder, Drot

For den forfærdelige Underverden. -

Nu er det anderledes, nu med Aldren!

Nu gyser jeg i denne mørke Hule,

Som sagde Kløften mig: Snart vil du ganske

Henmuldne her. Op med dig! skynd dig! nyd

Det skiønne Lys, mens det dig end er undt. -

Jeg finder ingen Lyst meer i at myrde!

Jeg myrder kun i Harm, af Nød, og som

Saa mangen Fyrste maa: af Politik!

»Den gamle Valentino!« Dette Navn

Giør hver en Læbe bleg, som nævner det.

I Ammestuen stilles Barneskrig

Dermed; og paa Domstolen bliver flux

Den stolte Dommer stum, naar han det hører;

Blier bleg, og taber Pennen i sin Angst. -

Jeg er langt mere frygtet her end Satan.

Ej heller har minKraftmig end forladt;

Desværre synesModetderimod

At have taget Afskeed! - Hvad er dette?

Han grubler.



Thi lad saa være, at jeg er en Morder!

Jeg har dog derfor aldrig end hørt op

At være Christen. Nei, det ene lader

Sig ganske godt foreene med det andet.

Udsvævelser har jeg i dette Liv

Begaaet ofte; stukket Folk i Brystet,






Snørt Halsen til paa Mænd, voldtaget Koner

Og Piger; røvet Penge, og deslige; -

Men det skal ingen Siæl mig sige paa,

At jeg har levet nogen Dag, hvori

Jeg i det Mindste ej har ærlig læst

TrePaternostre. Ogsaa er jeg gaaet

I Messen flittig, som det sømmer sig,

Og kiøbt mig Absolution, saavel

For forbigangne, som tilkomne Synder. -

Paa denne Maade skulde man nu tro,

At medCourerjeg farer op til Himmels

Naar Tiden kommer! - Og dog sniger Frygten

Sig mere langsom end enViturino

Ad Himmelvejen op; og før jeg veed det

Fremtræder vel en opbragt Hævnens Engel

Af Krattet, sigter paa mig med sin Bøsse,

Befaler mig at give sig af Haabet

Det Smule, som jeg har - og styrter mig,

Som Herren Lucifer, i Afgrundsvælget! -

Silvestro træder ud af Hytten, knæler for Magdalenabilledet og holder sin Aftenbøn.



Det er den gamle Eremit Silvestro.

Et frygtsomt Menneske! bleg, maver, svag!

Dog straaler fuldt af Ild med Kraft hans Øie.

Jeg svulmer brun og mandelig som Høsten;

Men seer mit Øie jeg i Bækkens Speil -

Da er det mørkt og mat; blegt som Saturn;

Og skiælver koldt kun med en uvis Blinken. -

Saa dødelig og usund er enTvivl!

Saa fuld af Lægedom et saligt Haab!



SILVESTRO

gaaer ham imøde.



Guds Fred!






VALENTINO.



Jeg takker Jer, ærværdige Broder,

For denne Hilsen. Kiender I mig?



SILVESTRO.



Ja!

I er en Jæger.



VALENTINO.



Rigtig! En Skarpskytte!



SILVESTRO.



Saa er vi jo Skovbrødre Beggeto!



VALENTINO.



Og Begge gamle.



SILVESTRO.



Begge trætte nu

Af denne Verden.



VALENTINO.



Ja, saa lader det.



SILVESTRO.



Saa hæve altsaa begge vi vort Øie

Fra denne Jord op imod Evigheden!



VALENTINO.



Hvis det kun hielper noget.



SILVESTRO.



Kan I tvivle?



VALENTINO.



I er en hellig Gubbe! Eder vil

St. Petrus lade ind, saasnart I banker -






Jeg derimod! En vild Krabat, en Jæger,

Som dræbte mangt uskyldigt Dyr i Skoven?



SILVESTRO.



Og var I selv enRøver: hvis med Anger

I vender Jer paa Dødens Kors til Naaden,

Saa vil det lykkes Eder.



VALENTINO.



Kiender I mig?



SILVESTRO.



Jeg kiender Eder, Valentino!



VALENTINO.



Frygter

I ej?



SILVESTRO.



Jeg haaber meget meer, med Guds Hielp,

At drive ogsaa Frygten ud afEder.



VALENTINO.



Saa kiender I mit Sinds Beskaffenhed?



SILVESTRO.



Ej Skovens Træer allene hørte tit

Jer Angers Klage; ogsaajeghar hørt den.

Flere Røvere komme med Frands Battista.



BRUNO.



Et skikkeligt Mands Barn med Reisepenge,

Og med en proppet Vadsæk snørt paa Ryggen.

Tillad Kaptain! at Fiærene vi plukke

Af denne Fugl, og at vi dreie Halsen

Saa om paa ham. Det er Battistas Søn,

Giestgiverens, den Kiæltring i Correggio.






EN ANDEN.



Den Bønhas, som smaafusker i vort Haandværk.



EN TREDIE.



Som tit har nægtet os en kiølig Drik,

Et Nattely og alle Artigheder,

Naar did vi kom, som stakkels Haandværkssvende.



VALENTINO

opbragt.



En ussel Hykler! et elendigt Kræ!

En feig, misundelig, forbandet Niding!

Mod ham er selv en Røver englehvid.

Thi imod Kraften kan Forsigtighed

Dog væbne sig; men Øglen kryber hen

Med Argelist og stikker lumsk tildøde.

Ha, naar jeg tænker paa den Niding, svulmer

Mig Galden i det Bryst, somhanhar saaret!

Thihaner Skyld deri, at Nicostrato

Min Broder, og min Ven i Liv og Død,

Blev hugget ned med Køller; at hans stærke,

Mandhaftige Lemmer skares fra hinanden

Med Bøddelknive; fordi denne Hund

Tilraadte Øvrigheden grumt at tvinge

Bekiendelsen af ham, spændt paa Torturen.

Høist forbittret.



Ha tag hans Søn! og slagt ham som et Offer!

Saa kiøler end min Hævn sig i hans Blod.

Røverne ville føre Frands bort, han kaster sig for Valentinos Fødder og raaber:



Barmhiertighed!



VALENTINO

trækker sin Dolk.



Ha, døe du Øgleæt!






SILVESTRO

griber Magdalenabilledet med den ene og Valentinos Arm med den anden Haand.



Barmhiertighed! Hvad har den arme Yngling

Giort dig imod? O tving dit vilde Hierte!

Hvis ej Naturen virker længer med

Sin Storhed paa dit vilde Sind; velan,

Saa viis endnu dog at du er en Christen!

Skaan ham! Plet ej Nærværelsen af dette

Hellige Billed med uskyldigt Blod!

See dette Dødninghoved - det erdit!

See denne store Bog - det er den Bibel

Hvori det Bud staaer skrevet og forkyndt:

Du elske skal din Næste som dig selv!

See denne fromme Qvinde! den Heltinde

Rev kraftig sig fra Synden. Giør det samme!

Stands! Red din Siæl, og vær et Menneske!



VALENTINO

farer tilbage da han seer Billedet; med dæmpet Stemme:



Slip ham! - Ved Gud! den Hellige er nær;

Nærværende; ej hendes Billed:hun

Har selv tilbageholdt min Haand. Seer I

Den Hulde?Sancta Magdalena!seer

I Talsmandinden for de vilde Syndre?

Vor Helgen!Seer I hende?



ALLE RØVERNE

tage uvilkaarligt Hatten af, da de see Billedet.



Ja! vi see!

Hvor hun er deilig! Ak som levende!

Ora pro nobis Sancta Magdalena!

De korse sig.






VALENTINO

rolig til Frands.



Gak hen i Fred! Tak denne Hellige

Kun for din Redning; og næst hende Manden,

Hvis fromme Fantasi blev hende vaer,

Og stilte hende frem for Verdens Øine.



SILVESTRO.



Det Billed har Antonio Allegri

Den fattige Maler gjort; din Faders Nabo!

Frands gaaer.



SILVESTRO.

til Valentino.



Jeg takker dig!



VALENTINO

afbrydende.



Vi sees igien i Morgen.

Silvestro gaaer ind i sin Hytte.



NICOLO

kommer.



Herr Høvedsmand! vel at jeg traf Jer her!

En Maler kaldt Antonio Allegri

Nu kommer strax forbi. Paa Ryggen har han

En dygtig Sæk, propfuld af Kobberpenge;

Og hvad som bedre er, paa Fingeren

En skiøn Signetring.



VALENTINO.



Hvad? du feige Drog?

Den vakkre Kunstner vil du plyndre nu?

Som maler slige Helgener? som gyder

Selv slige Følelser i Klippehierter?






Staaer han i Strid ej med den vide Verden

Som vi? Og blier han ej som vi forhadt?

Forfulgt? En Kunstner og en Røver! det er

To Alen af eet Stykke! begge skye

Den brede Hverdagslandevei af Livet,

Og bryde sig løvfulde Skyggestier

I Blomsterkrattet. - Du vil flaa en Kunstner,

Infame Drog? og troer at være Helt?

Har derfor jeg i Huset sendt dig til

Den rige Adelsmand, for at du skulde

Arbeideren af Munden snappe Brødet?

Skam dig for Satan! Du fortiener ej

At høre til et bravt Staldbroderskab

Af tappre Mænd!



NICOLO.



Jeg tænkte -



VALENTINO.



Som duertil

Han vender sig til de Andre befalende.



Nu ned i Hulen alle Røvere!

Jeg meget har i Nat at tale med Jer.

Kun kort Tid kan jeg leve med Jer end;

Thi jeg er gammel, og Samvittigheden

Har ogsaa sine Rettigheder. Lang

Tid nok har jeg mig opslidt for Jer alle!

Man har Exempler paa, at mangen Konge

Sit Scepter lagde ned for Aldrens Skyld;

Det giør jeg ogsaa snart! Saa længe som

Jegraader, skal der Ingen myrdes. Hør' I?

De Rige kan I endnu altid plyndre;

De Fattige skal gaae i Fred. Forstaaer I?

Det er min Villie! Vil I holde den?






RØVERNE.



Ja, naar kun du vil altid blive hos os.



VALENTINO.



I Aften røves heller intet meer!

Antonio gaar frit igiennem Skoven,

Og skal ej finde andre Fugle der,

End dem, der qviddre smukt i Træets Grene!

Han gaaer. Alle Røverne følge ham.



ANTONIO

kommer med sin Sæk; paa det blotte Hoved har han Laurbærkrandsen; han kaster Sækken af, og sætter sig afmægtig ved Kilden.



Jeg kan ej meer. Min Kraft har reent forladt mig.

Gud være lovet, her er Kilden! - Havde

Jeg mig et Bæger! - Hatten! - Ak, den lod jeg

I Parma ligge, for ej Laurbærkrandsen

At røve her sin Plads. - Med Hænderne -

Han øser Vand med Haanden og drikker.



Ha, det forslaaer ej! det forstærker Tørsten,

Og Blodet stiger mig kun meer til Hovdet

I det jeg bukker mig. - En hidsig Feber

Mig brænder i mit Blod. Hvis kun jeg mægted'

At komme hiem med denne Pengesæk.

Hvor vil Maria ængstes, naar det mørknes

Og jeg endnu ej kommer. - Jeg er syg! -

Han tager Laurbærkrandsen af og betragter den.



Hvor den er frisk og kiøl! - Dog brænder Panden!

Grublende.



»Jeg vier ind dig til Udødligheden!«

Udødlighed begynder først med Døden! - -

Ha, min Gudinde! var detsaadanmeent?






LAURETTA

en Bondepige, gaaer med sin Spand paa Hovedet syngende igiennem Skoven.



ANTONIO.



Hvo kommer der, saa munter syngende?

Det er Lauretta jo, vor Nabos Datter,

For end i Qvel at malke sine Gedder.



LAURETTA.



Hvad seer jeg? Ih der sidder Mester Anton.



ANTONIO.



God Aften!



LAURETTA.



Kommer I dog endelig?

Maria har ej lidet ængstet sig,

Fordi I blev saa længe borte, Mester!



ANTONIO.



Det var umuligt mig at komme før.



LAURETTA.



I er vel træt nu af den lange Gang?

Det er da intet Under.



ANTONIO.



Kiære Barn!

Giv mig lidt Vand at drikke af din Spand;

Jeg ejer intet hvormed jeg kan øse.



LAURETTA.



Hvor har I Eders Hat?



ANTONIO.



Den lod jeg ligge

I Parma.






LAURETTA.



Og hvad har I vundet der

Om Hovedet? Ej, ej! en Laurbærkrands!

Den klæder Eder godt. Hvo gav Jer den?



ANTONIO.



Den Himmelske!



LAURETTA.



I Kunstnere forglemme

Dog alting over Eders Drømmerier.

Jeg vil ej have nogen Kunstner; skal

Jeg eengang givte mig, vil jeg dog have

En Mand, som husker paa, han har en Kone.



ANTONIO.



I Sandhed, jeg har aldrig glemt Maria!



LAURETTA

skyller sin Spand og rækker ham at drikke.



Nu, drik alt hvad I kan!



ANTONIO

drikker begiærlig.



En kiølig Drik.

Drikker igien.



LAURETTA.



Den kommer dybt fra Underjordens Huler!



ANTONIO.

rækker hende smilende og mat Spanden tilbage.



Jeg takker dig, du venlige Rebekka!

Jeg skal til Giengield skaffe dig en Mand.






LAURETTA.



Jo vist! nu komme vi!



ANTONIO

vil staae op.



Nu maa jeg gaa.

Min Gud, hvor jeg er mat!

Han synker ned igien.



LAURETTA.



Hvil Jer lidt ud!

Maria er nok gaaet Jer imøde

Med hendes lille Dreng; hun kommer snart,

Saa kan I alle Tre gaae hiem tilsammen.



ANTONIO.



Jeg veed ej: det er mig saa ængsteligt!



LAURETTA.



I er altfor tungsindig Mester Anton,

Det kommer af de Helgenbilleder

I maler. Hvil Jer under dette Træ!

Saa synger jeg en Vise Jer saalænge,

Som godt sig lader høre her ved Kilden.



ANTONIO.



Ja, syng mit Barn! og giør mig Hiertet let.



LAURETTA

synger:



Den Havfru boer under hule Field;

En Pillegrim sidder ved Fossens Væld.

De Bølger skylle med Larm og med Støi,

Med sneehvide Skum fra Klippen høi.

Herr Pillegrim styrt dig fra Elvens Rand!

Saa est du evig min Fæstemand.








Jeg løser fra Legemet Siælen dig;

Let skalt i Skoven du dandse med mig.

Herr Pillegrim styrt dig ned, vær ej seen!

Som Elfenbeen skyller jeg hvidt dine Been;

Dybt skalt du hvile paa røden Coral,

Og over dig nedbruser Fossens Fald.



Forfærd vil flygte den Vandringsmand:

Han staaer som naglet, ej flye han kan.

Den Havfru mild med et Guldhorn staaer;

I Vinden henvifte de guldgule Haar.

Han tørster og tømmer det Horn saa brat -

Da føler han sig saa svag og mat.



En Gysen ham farer i Marv og Blod

Thi han har drukket af Dødsens Flod!

Han synker ned i de Blomsters Skiød;

Der ligger den Pillegrim bleg og død.

Da bovne de skummende Bølger op

Og suger i Svælget den blege Krop.



Fri har nu Siælen hans Liig forladt,

Nu svæver i Skoven den mangen Nat.

I Vaar, naar stærkest er Fossens Larm,

Da dandser han med Havfruen i Arm;

Da straaler Maanen fra Busk og fra Green

I Elven ned paa de sneehvide Been.

Idet Lauretta har endt sin Sang, staaer hun pludselig op, og siger:



Men det er silde, jeg maa gaae, at malke

Min sorte Geed! Farvel! - Farvel! - Farvel! -

Maria henter Jer snart med Giovanni.



ANTONIO.



Jeg takker!






LAURETTA.



Ingen Aarsag.

Hun gaaer.



ANTONIO

stirrer efter hende; efter en Pause.



Ingen Aarsag?

Ha du har Ret! En fæl, en rædsom Sang.

En hæslig Lyd fra Døden selv; et Hurra

Dernede fra de underjordske Magter.

DenTidsel har Italien ej avlet

Midt i sit Blomsterskiød. Blonde Lombarde,

Den har du arvet fra din Stammemoder,

Der hang fortvivlet sig i Hestehalen,

Da hendes Mand, Barbaren, tabte Slaget. -

Hun gav mig sitFarvel, ej sitLevvel!

Hun rakte mig sit Horn, den blonde Havfru,

En Gysen løb mig giennem Marv og Blod -

Ved Gud! jeg har oplevet denne Sang,

I det hun foresang mig den til Spot.

Nu malke vil den Hex sin sorte Geed - -

Han fatter sig, tier et Øieblik og siger derpaa roligere med et Smiil.



Det Fantasien gaaer, som hver en Evne!

Som hver en Lampelue! før den slukkes,

Maa den til Afsked flamme dristig op.

Begeistret.



Velan! - Jeg skielver ej. - Og varhunHavfru,

Saa var det hulde Væsen, som i Parma

Mit Hoved krandsede min Musa! Saa

Er ej Maria en bedrøvet Enke;

Hun er den sande, himmelske Maria!






Saa blier Giovanni ikke Faderløs,

Han er Giovanni selv, den lille Engel,

Som gierne med sin Agnusdeistav,

Og med Maria, steeg til Jorden, for

Min Kunst, til Glorie for Christendommen,

At lede, at fuldende! - Ja saa er det! -

Med lettere Hierte.



Hvor skiøn dog Aftnen er; hvor frisk og kiølig!

Den vifter mig med sine brede Vinger;

Husvaler mig. I Østen falder Regn;

I Vesten synker Solen; maler i

Sit Fald en dobbelt Regnbu' klar i Luften.

Hvor huldt det Grønne mig imøde smiler,

Som Haabet fra den sølvblaa Evighed.

Det tykkes mig, som straalte mig til Afsked

For Sidstegang de hellige syv Farver!

Som om de vinkte mig fra Jordens Skygge

Til deres rene Moders, Lysets, Hiem.

Nu skal en Anden skue Eders Glimmer,

Og bygge sig en luftig Æreport

Af Eders Trylleskiær i Jordens Dunst;

Og glæde sig derved, til den forsvinder

For Himlens Klarhed; indtil Dæmringens

Iisglimrende Sneeteppe smelter for

Den evige Dagstraale fra det Høie.

Men som Gud satte sin Regnbue til

Et Tegn paa sin Barmhiertighed for Støvet,

Saa vil han og en liden Stund bevare

Minlille Regnbu'; som et Mausolæ

Den paa min Grav skal staae i mange Aar,

Og røre mangt et Bryst, før den forsvinder.

Han tager Sækken.






Jeg letter dig, du tunge Livets Byrde!

For Sidstegang - du haarde Mammon! - stedse

Fortørnet paa den Aand, som ej varjordisk -

Du hævned dig! Det Lidet som min Pensel

Aftvang dig, tynged stedse mine Skuldre

Med Kobbervægt. - Nu skal jeg leve uden

Din Hielp! - O kom min elskede Maria!

Modtag den sidste Skiærv af din Antonio!

Det sidste kiærlige Levvel! Kom med

Dit Barn! Hvis rolig jeg skal gaa herfra,

Saa maa jeg først Jer trykke til mit Hierte!

Han gaaer.

Maria kommer fra den anden Side med Giovanni, som har sin Agnusdeistav i Haanden.



GIOVANNI.



Hvi kommer Fader ikke, kiære Moder?



MARIA.



Jeg haaber vist han kommer snart; han har

Havt meget at besørge først i Parma.



GIOVANNI.



Det bliver mørkt. O Moder jeg er bange!



MARIA.



Det maa du ikke være min Giovanni.

Hvo intet Ondt begaaer, behøver ej

At frygte Mørket.



GIOVANNI.



Nylig, der, var Himlen

Saa rosenrød; da legte Solens Straaler

Med de smaae lyse Skyer, i alle Farver.

Men nu er Alting ganske graat og mørkt.






MARIA.



Seer du da ej det hulde Ansigt der,

Imellem Grenene?



GIOVANNI.



Jo; det er Luna.



MARIA.



Naarhiintgaar ned, først straalerhendesLys,

Og qvæger saligt den befriete Aand.

Hun sætter sig ved Kilden.



GIOVANNI.



Der staaer Kiærminder, kiære Moer, i Græsset;

O maa jeg binde mig en Krands af dem,

Til Fader kommer?



MARIA.



Stakkels Efterslægt!

Bind af de siunkne Kræfters skiønne Virkning

Dig kun en Krands! Hvad kan du giøre bedre?

Giovanni gaaer.



MARIA

allene.



Jeg Daare!Maada Alting have Hensyn

Til de forfærdeligste Ahnelser?

Hvi hidser jeg med Skrækkebilleder

Min Fantasi, min Følelse? Jeg veed jo

AfintetVanheld end! - Men - naar jegveeddet;

O ligger i de evige Billeder

Da ej min eneste, min sidste Trøst?



LAURETTA

synger bag Træerne.



En Gysen ham farer i Marv og Blod

Thi han har drukket af Dødsens Flod.






Han synker ned i de Blomsters Skiød,

Der ligger den Pillegrim bleg og død.

Da bovne de skummende Bølger op,

Og suger i Svælget den blege Krop.

Hunkommer ind.



Ha Nabomoer Maria! er I der?

Det vidste jeg jo vel, at snart I kom.



MARIA.



Har du ej seet Antonio, Lauretta?



LAURETTA.



Jo vist! Jeg har selv givet ham at drikke

Og siunget ham en deilig Vise for.



MARIA.



Min Gud hvor er han?

Man seer Antonio noget borte.



LAURETTA.



See der kommer han!

Nu, det vil være ret en Glæde! I

Er begge saa forelskede endnu,

Som I var Kiærester, ej Ægtefolk.

Saa vil jeg da ej være Jer i Veien,

Det er desuden silde alt. God Nat!

Hun raaber til Antonio.



God Nat Antonio! Sov vel! sov vel!

Hun gaaer.

Antonio kommer bleg som Døden.



MARIA.



Antonio!






ANTONIO

kaster Sækken.



Maria! der er Penge.

Saa har jeg dog for kort Tid nu forsørget

Dig og dit stakkels Barn. Jeg kan ej mere.

Nu maa den Evige fremdeles hielpe!



MARIA.



Antonio! O hellige Guds Moder!



ANTONIO

omarmer hende.



Det est du ej! Ej sandt! Du est min Hustru?

Du arme Qvinde, du forladte Enke!

O Gud skee Lov! det hede vilde Blod

Har faaet frit sit Løb. Nu rinder Luft

I mine Aarer.



MARIA.



Du est bleg og blodig!



ANTONIO.



Nei,blodløskiære Barn! Nu har jeg givet

Jorden hvad Jordens er. Nu er jeg meer

Ej ængstet af de fæle Feberdrømme.

Ej sandt? det varLauretta, som der gik,

Den unge Pige med de gule Haar?

EjMørkets Engel?Ej minAtropos?



MARIA.



Antonio!



ANTONIO.



Og du, du est min Hustru!

Giovanni er min Søn, af Støv som jeg;

Ej evige forklarte Himmelvæsner,

Uden Medlidenhed, som uden Liden.

Ak I vil lide! Altfor, altfor meget!






MARIA.



Jeg Ulyksalige!



ANTONIO.



Kan du forsage?

Giv mig dit Brudekys, hiertelskte Brud!

O frygt dig ej; min Læbe er ej blodig,

Jeg har i Kildens Vover tvættet den;

Den er violblaa kun, du gode Barn!

Et flygtigt Vingestøv paa Sommerfuglen,

Som let og nyfødt svinger sig til Himlen.



MARIA.



O min Antonio!saaskal det ende?



ANTONIO.



Saa maa det altid ende, gode Siæl!

Et Øjeblik meer tidligt eller sildigt;

Hvad siger det? Det er et bittert Blund,

Men kun et Blund, og o min Elskede!

Paa dette Blund - tænk! - følger Evigheden!



MARIA.



O min Antonio!



ANTONIO

kiærlig.



Vil du mig love

Fromt atudholdedette Øjeblik?

At dine Taarer ej med Qval skal flyde

Som Offerlammets Blod; men rinde mildt

Og lette Hiertet, som Medlidenhedens

Som Menneskelighedens, Kiærlighedens

Skiønneste rene Perler?



MARIA.



Ja deskal!

Far hen i Fred! jeg lover dig det helligt.






ANTONIO

sætter sig.



Nu da, i den almægtige Guds Navn! -

Hvor er min Søn, mit Barn?



MARIA.



Giovanni! Ak

Han plukker Blomster.



ANTONIO.



Til sin Faders Grav. -

Gak hen Maria til min gamle Ven,

Han peger paa Silvestros Hytte.



Beed ham at bringe mig den hellige Nadver.



MARIA.



Han .. sover! Dog .. jeg maa!



ANTONIO.



Ja! beed ham komme.



MARIA.



Jeg iler - skielver! -



ANTONIO.



Kiære, dvæler du?



MARIA

kysser hans Pande og skuer til Himlen.



Jeg gaaer! Jeg seer digvistigien.



ANTONIO

seer hende venligt i Øjet og trykker hendes Haand.



Ja strax!

Hun gaaer.



Skilsmissen er kun kort!




Giovanni kommer med en Krands.



ANTONIO.



Giovanni! kom

Mit elskte Barn! Hvad har du der?



GIOVANNI.



En Krands,

Min Fader af Forgiætmigej.



ANTONIO.



Du lille

Uskyldige! Du faderløse Stakkel!

Den Evige vil sørge for dig.



GIOVANNI.

Du



Skal sørge for mig Fader!



ANTONIO.



Knæl til Jorden!



GIOVANNI

knæler med foldede Hænder.



Ja, kiære Fader.



ANTONIO

lægger sin Haand paa hans Hoved.



See, min elskte Søn,

Tag min Velsignelse! Det er vel alt

Hvad jeg kan give dig; men faderlig

Velsignelse har Kraft i Dødens Time.



GIOVANNI

kysser ham paa Haanden.



Du er saa bleg min Fader.






ANTONIO.



Jeg er træt.

Nu vil jeg hvile til din Moder kommer.

Han strækker sig hen i Græsset.



GIOVANNI.



Ja sov, min Fader! jeg vil vaage hos dig.

Han sætter sig hos Faderen.



Min Fader sover! Hvad har han om Issen?

En deilig Laurbærkrands! - Ak jeg vil ogsaa

Forære hamminKrands. Det vil fornøie

Min Fader og min Moder, naar han vaagner.

Han trykker ham Kiærmindekransen om Tindingerne.



BATTISTA

kommer med Frands sin Søn igiennem Skoven.



Saa est du vis derpaa, at dette Billed

Som reddede dig Livet nylig, var

Et lille Maleri?saastort?



FRANDS.



Ja vist!

Og det var den bodfærdige Magdalena.

Fortræflig malt.



BATTISTA.



Med lange gule Haar,

Blaa Kiortel, med en Bog, et Dødninghoved?



FRANDS.



Forstaaer sig. Malet af Antonio!

Han viser ham Billedet i Egestammen.






BATTISTA

studser forfærdet.



Saa har han altsaa reddet dig dit Liv

I samme Øieblik. -

Standser.



End er der Haab!



FRANDS.



Der ligger bleg og blodig Een paa Jorden.

Et lille Barn bevogter ham.



BATTISTA.



Hvor? hvor?



FRANDS.



Ih der!



BATTISTA

farer tilbage.



Gesu Maria!



FRANDS.



Faer I blegner?



BATTISTA.



Seer du det Liig?



FRANDS.



Forstaaer sig. Kom min Fader!

Vi vil -



BATTISTA

holder ham tilbage.



Ulykkelige! raser du?

Seer du ej Englen sidde hos den Døde?



FRANDS.



En lille Dreng.

Giovanni vinker med sin Agnusdeistav, at de skal være rolige.






BATTISTA.



Ha Blinde! seer du ej

Hans Agnusdeistav?Johannestruer,

Den hellige Skovapostel. - Lad os flye!



FRANDS.



Hvad er der, Fader?



BATTISTA.



Intet! selv ejHaabet!

Han truer atter der med Staven! Seer du?



FRANDS.



Hvad feiler Eder?



BATTISTA.



Hiem! Det er alt silde;

Den kolde Aftenvind mig knuger Hiertet.

Hiem, siger jeg; der vil jeg styrke mig.

Det siger intet; det er kun en Feber.

Og om du ogsaa mangengang i Drømme

Mig hører raabe høit om Mord og Blodskyld -

Saa agt det ej! det er kun Ord.



FRANDS

forfærdet.



Min Fader!



BATTISTA

fortvivlet græsselig.



Thi seer du: det var blot enHændelse

At han har reddet Livet for min Søn

I Øjeblikket da jeg myrded ham.






FRANDS.



Min Fader!



BATTISTA.



Ha han reiser sig i Græsset.

Fly! Fly!

Han flyer, Sønnen følger ham.

Maria kommer med Silvestro.



MARIA.



Antonio, lever - lever du endnu?



GIOVANNI.



Vær rolig, kiære Moder. Fader sover.



MARIA

opdager hans Død.



Det er forbi! Mit Liv! din Fryd er endt!



GIOVANNI.



Hvad fattes Moder? hvorfor græder du?

Faer sover, han er træt. O lad ham sove!

Han staar jo op igien!



MARIA

hæver Drengen op i sine Arme og kysser ham.



Du søde Engel!

Mit Eneste, Min Trøst! Antonios Søn.



SILVESTRO.



Berolige dit Hierte, min Maria!

Forskræk ham ej den stakkels Dreng. Han troer

At Faderen kun sover.






MARIA

henrykt med Taarer.



Søde Tro!

Jegtroer det ogsaa. Himlen taler til os

Igiennem den Uskyldige. Han sover!

Vi sove snart med ham, og vaagne med ham

I Himlen hisset.



SILVESTRO.



Ja mit Barn, tilvisse!

Maria sætter sig ved Kilden og græder; den lille Giovanni sidder rolig ved sin Faders Liig. Silvestro betragter dem veemodigt.



ET BUD

kommer og spørger:



Gaaer her den rette Vei hen til Correggio?



SILVESTRO.



Ja!



BUDET.



Kiender I Antonio Allegri,

Skovbroder?



SILVESTRO.



Ja! hvad skal du sige ham?



BUDET.



Et Evangelium! Nu har han giort

Sin Lykke.



SILVESTRO.



Visselig! sinsandeLykke.






BUDET.



I veed det alt?



SILVESTRO.



Hvad?



BUDET.



At vor naadige Hertug

Af Mantova ham kalder til sit Hof!

Der skal Antonio nu male for ham,

Udmærket, ærefuldt og riigt belønnet.

Thi Mikel Angelo og Giulio

Romano have med saa megen Varme

Omtalt ham, at hans hertuglige Naade

Strax sendte mig afsted, for end i Morgen

At bringe ham med Hustru og med Barn.



SILVESTRO.



Saa snar du var, saa kom du dog for seent.



BUDET.



Hvi saa?



SILVESTRO

træder tilside.



Der ligger han, den Martyr alt!

Nedtrykt af Hads og Armods tunge Byrde.



BUDET.



Umuligt! Er han død?Deter Allegri?






SILVESTRO.



DetvarAllegri! Mange, mange Aar

Fra denne Dag vil komme og forsvinde,

Før atter denne Jord kan raabe ud:

DererAllegri.



BUDET.



Ak det vil jeg tro.



SILVESTRO.



Gak hiem og hils din Hertug! sig ham: det

Varmenneskeligt, at paa Andres Forbøn

Han vilde qvæge Armod i sin Nærhed;

Men siig, det havde væretfyrsteligt

Om selv den ædle Kunstners sieldne Kraft

Han havde her opdaget, understøttet;

Før ham en Hændelse, desvær for silde,

Opmærksom giorde paa den tabte Skat.



BUDET.



Den arme Mand! hendøet i Fattigdom!



SILVESTRO.



Beklag ham ej, den Hellige! vel er

Hans trætte Hoved bøiet; men de Krandse

Som pryde disse blege Tindinger,

Den grønne Laurbær, himmelblaa Kiærminde,

Jeg siger dig det: de vil blomstre herligt

Naar mange gyldne Kroner ere faldne!



BUDET.



Jeg troer det, thi det var en sielden Mand.



GIOVANNI

græder.



Min Fader sover ikke, han er død!






SILVESTRO.



Græd stakkels Barn! du Aarsag har at græde.

Og du Maria, græd med mig, din Ven!

Verden maa undre, den har ej at klage!

I sine Værker vil han evig leve

Et Mønster for den sidste Efterslægt.

Men os er død: En Mand, en Ven, en Fader!

Den hele Jord erstatter ej vort Tab;

Først hist i Himlen finde vi ham atter!