JEPPE PAA BIERGET Eller DEN FORVANDLEDE BONDEComoedie udi fem ActerHoved-Personerne udi ComoedienJEPPE PAA BIERGETNILLEhans HustrueBARON NILUSHANS SECRETEERJACOB SKOEMAGERDOMMERENJeppe paa Bierget Indledning Hvor Holberg omtaler Opførelsen, i Teatrets første Sæson, af denne
							Komedie, priser han Titelrollens Indehaver, der hed Johan Wibe Gram,
							fordi han saa naturligt spillede en sjællandsk Bonde. Holberg henviser
							desuden til Kilden for den Historie, som han - med saa stort Mesterskab
							- har dramatiseret. Det er den tyske Jesuit Jacob Bidermanns fingerede
							Rejsebeskrivelse paa Latin, Utopia (1640). I den
							Morale, som Holberg afslutter Komedien med, lyder det:  Af dette Eventyr vi, kiære Børn, maa lære -  Ordet Eventyr sigter her til de mærkelige Hændelser, som Jeppe i
							Komediens Løb kommer ud for. Det er nu morsomt, at de virkelig hører
							hjemme i de klassiske Eventyrs Verden, en vidt udbredt Fortælling om en
							Hersker, som for en Stund sætter en Undersaat i sit Sted, uden at denne
							véd hvordan. I Tusind og én Nat fortæller Eventyrfortællersken
							Scheherezade, fra 622.-653. Nat om en ung og lystig Mand, Abul-Hassan,
							som en Dag inviterer en tilfældig Mand hjem til sig, uden at vide, at
							det er den forklædte Kalif Harun Al-Raschid. Da den Fremmede spørger, om
							Abul-Hassan har et Ønske, siger Værten, at han gerne vilde afstraffe
							Distriktsforstanderen og nogle andre gamle og onde Folk. Ved Hjælp af et
							Sovepulver faar Kaliffen Abul-Hassan i dyb Søvn; han vaagner op i
							Kaliffens Seng. Efter denne Opvaagnens klassiske Forvirring føres
							Abul-Hassan til Tronsalen for at holde Rettergang, og skønt han aldrig
							havde haft Lejlighed til at høre om  saadanne Sager, var han ikke et Øjeblik i Forlegenhed,
							men udtalte sig med saa megen Takt og Retfærdighed, at Kaliffen, der var
							skjult til Stede, var fuld af Beundring og Forbavselse. Abul-Hassan
							glemmer heller ikke, som de Troendes Behersker, at sende 1000
							Guldstykker til sin Moder og lade den slemme Distriktsforstander og hans
							Fæller martre til døde. Efter et pragtfuldt Maaltid og Dans af skønne
							Haremsdamer vender Abul-Hassan tilbage til sin Virkelighed. Men her
							slutter det østerlandske Eventyr ikke. Abul-Hassan tror haardnakket, at
							han stadig er Kaliffen, spærres inde som sindssyg og piskes med
							Okseremme. Kaliffen tager ham da atter til Hoffet, gør ham til sin
							Broder og stadige Ledsager. Abul-Hassan ægter en smuk Hofdame, men da
							Kaliffen glemmer at bevilge de Nygifte Apanage, finder Abul-Hassan paa,
							at de skal agere skindøde for at minde Herskeren om hvad de betyder for
							ham! Den muntre Plan lykkes - og saa slutter Eventyret om Abul-Hassan i
							Kaliffens Seng. Det er egnet til at udvide Synet paa vor egen Jeppes
							Vid, Uforstand og Brutalitet. Litteratur.Bogen om Tusind og én Nat. Paa Dansk
							ved C. E. Falbe-Hansen, Bind XV, 1949, S. 18-92. - Kare Foss: Konge for
							en Dag, Oslo 1946. 
ACTUS ISCEN. 1.NILLE Jeg troer neppe, at der er saadan doven Slyngel i det heele
									Herret, som min Mand; jeg kand neppe faae ham vaagen, naar jeg
									trækker ham efter Haaret af Sengen. I Dag veed nu den Slyngel,
									at det er Torv-Dag, og dog alligevel ligger og sover saa længe.
									Hr. Poul sagde nyelig til mig: Nille! du est alt for haard mod
									din Mand, han er og bør dog være Herre i Huset; men jeg svarede
									ham: Nej! min gode Hr. Poul! dersom jeg vilde lade min Mand
									regiere i Huset et Aar, saa fik hverken Herskabet Land-Gilde
									eller Præsten Offer, thi han skulde i den Tid drikke op alt hvad
									der var i Huset; skulde jeg lade den Mand raade i Huset, der er
									færdig at sælge Boeskab, Kone og Børn, ja sig selv, for
									Brændeviin? hvorpaa Hr. Poul tiede gandske still, og strøg sig
									om Munden. Ridefogden holder med mig og siger: Moerlille! agt du
									kun ikke hvad Præsten siger. Der staaer vel i Ritualen, at du
									skal være din Mand 
									hørig og lydig, men derimod staaer der i dit Fæstebrev, som er
									nyere end Ritualen, at du skal holde din Gaard ved lige, og
									svare din Land-Gilde, hvilket du umueligt kand giøre, dersom du
									ikke trækker din Mand hver Dag efter Haaret og prygler ham til
									Arbeide. Nu trækkede jeg ham af Sengen, og gik ud i Laden at see
									hvordan Arbeidet gik for sig; da jeg kom ind igien, sad han paa
									Stolen, og sov med Buxerne, reverenter talt, paa det ene Been,
									hvorudover Crabasken strax maatte af Krogen, og min gode Jeppe
									smørres, til han blev fuldkommen vaagen igien. Det eeneste, som
									han er bange for, er Mester Erich (saa kalder jeg Crabasken.)
									Hej Jeppe! er din Fæhund endnu ikke kommen i Klæderne? har du
									Lyst at tale med Mester Erich end engang? hej Jeppe! her ind!
								SCEN. 2Jeppe. Nille.JEPPE Jeg maa jo have Tid at klæde mig, Nille! jeg kand dog ikke gaae
									som et Sviin foruden Buxer og Trøje til Byen. NILLE Har du, Skabhals, ikke kundet tage ti par Buxer paa dig, siden
									jeg vækkede dig i Maares? JEPPE Har du lagt Mester Erich fra dig Nille? NILLE Ja jeg har, men jeg veed strax hvor han er at finde igien,
									dersom du ikke er hurtig. Her hid! see hvor han kryber. Her hid!
									du skal til Byen at kiøbe mig to Pund grøn Sæbe; see der har du
									Penge dertil. Men hør! hvis du inden fire Timer ikke er her paa
									Stedet igien, da skal Mester Erich dantze Polsk Dantz paa din
									Ryg. JEPPE Hvor kand jeg gaae fire Miil i fire Timer, Nille? NILLE Hvem siger, du skal gaae? du Hanrej! Du skal løbe. Jeg har
									engang sagt Dommen af, giør nu hvad dig lyster. SCEN. 3JEPPEalleene. Nu gaaer den Soe ind, og æder Froekost,
									og jeg stakkels Mand skal gaae fire Miil og faaer hverken Vaat
									eller Tørt; kand nogen Mand have saadan forbandet Kone som jeg
									har? jeg troer virkelig, at hun er Søskende Barn til Lucifer.
									Folk siger vel i Herredet, at Jeppe drikker, men de siger ikke,
									hvorfor Jeppe drikker; thi jeg fik aldrig saa mange Hug i ti
									Aar, jeg var under Malicien, som jeg faaer paa een Dag af den
									slemme Qvinde. Hun slaaer mig, Ridefogden driver mig til Arbeid
									som et Beest, og Degnen giør mig til Hanrej. Maa jeg da ikke vel
									drikke? maa jeg da ikke bruge de Midler, som Naturen giver os at
									bortdrive Sorg med? Var jeg en Taasse, saa gik saadant mig ikke
									saa meget til Hierte, saa drak jeg ej heller ikke; men det er en
									afgiort Ting, at jeg er en vittig Mand, derfor føler jeg saadant
									meer end en anden, derfor maa jeg og drikke. Min Naboe Moons
									Christoffersen siiger tit til mig, saasom han er min gode Ven:
									Fanden fare i din tykke Mave, Jeppe! du maatte slaae fra dig,
									saa blev Kiellingen nok god. Men jeg kand ikke slaae fra mig for
									tre Aarsagers skyld. Først, fordi jeg har ingen Corasie. For det
									andet, for den forbandede Mester Erich, som hænger bag Sengen,
									hvilken min Ryg ikke kand tænke paa uden han maa græde. For det
									tredie, efterdi jeg er, uden at rose mig selv, et ejegot Gemyt,
									og en god Christen, som aldrig søger at hevne mig, endogsaa ikke
									paa Degnen, som sætter mig et Horn paa efter et andet; thi jeg
									offrer ham hans 3 Hellige-Dage derfor oven i Kiøbet, da der er
									ikke den Ære i ham at give mig et Kruus Øll det heele Aar. Intet
									gik mig meer til Hierte end de spidige Ord, som han gav mig
									forgangen Aar; thi, da jeg fortaalte, at en vild Tyr, som aldrig
									frygtede noget Menneske, engang blev bange for mig, svarede han:
									Kandst du ikke begribe det Jeppe? Tyren saae, at du havde større
									Horn end den selv havde, og derfor ikke holdt raadeligt  at stanges med sin
									Overmand. Jeg kræver jer til Vidne got Folk, om ikke saadane Ord
									kunde trænge en ærlig Mand til Marv og Been. Jeg er dog saa
									skikkelig, at jeg har aldrig ønsket Livet af min Kone. Tvert
									imod, da hun laae syg af Guulsot i Fior, ønskede jeg, at hun
									maatte leve; thi som Helvede er allereede fuld af onde Qvinder,
									kunde Lucifer, maa skee, skikke hende tilbage igien, og saa blev
									hun endda værre end hun er. Men om Degnen døde, vilde jeg glæde
									mig, saa vel paa mine egne Vegne som paa andres; thi han giør
									mig kun Fortræd og er Meenigheden til ingen Nytte. Det er en
									u-lærd Diævel; thi han duer ikke til at holde ringeste Tone, end
									sige støbe et ærligt Voxlys. Ney da var hans Formand,
									Christoffer, anden Karl. Han tog Troen over fra tolv Degne i sin
									Tiid, saadan Stemme havde han. Engang sat jeg mig dog for at
									bryde over tverts med Degnen, som Nille selv hørte derpaa, da
									han skieldte mig for Hanrej, og sagde: Fanden være din Hanrej,
									Mads Degn! Men hvad skeede? Mester Erich maatte strax af Veggen,
									og skille Trætten, og blev min Rygg saa brav tærsket af min
									Hustrue, at jeg maatte bede Degnen om Forladelse, og takke ham,
									at han, som en velstuderet Mand, vilde giøre mit Huus den Ære.
									Siden den Tid har jeg aldrig tænkt paa at giøre Modstand. Ja!
									ja! Moons Christoffersen! du og andre Bønder har got ved at
									sige, hvis Koner har ingen Mester Erich liggende bag Sengen.
									Havde jeg et Ønske i Verden, saa vilde jeg bede, at min Kone
									enten ingen Arme havde, eller jeg ingen Rygg; thi Munden maa hun
									bruge saa meget som hun gider. Men jeg maa gaae til Jacob
									Skoemager paa Vejen, han tør nok give mig for en Skilling
									Brændeviin paa Credit; thi jeg maa have noget at ledske mig paa.
									Hej! Jacob Skoemager! er du opstaaen? luk op, Jacob! SCEN. 4Jacob Skoemager i blotte Skiorte. Jeppe.JACOB Hvo Pokker vil her ind saa tilig? JEPPE. God Morgen, Jacob Skoemager! JACOB. Tak Jeppe! du est saare tilig paa færde i Dag. JEPPE. Lad mig faae for en Skilling Brændeviin, Jacob! JACOB. Ja nok, flye mig Skillingen. JEPPE. Du skal i Morgen faae den, naar jeg kommer tilbage. JACOB. Jacob Skoemager skienker ikke paa Borg; jeg veed du har jo
									sagte en Skilling eller to at betale med. JEPPE. Skam der har, Jacob, uden nogle Skillinger, min Hustru flyede
									mig at kiøbe noget for i Byen. JACOB. Jeg veed du kand jo tinge to Skilling af paa de Varer du kiøber.
									Hvad er dit Kiøbmandskab? JEPPE. Jeg skal kiøbe to Pund grøn Sæbe. JACOB. Ej kandstu ikke sige, at du gav en Skilling eller to meere for
									Pundet end du gier? JEPPE. Jeg er saa bange min Hustru faaer det at vide, saa faaer jeg en
									Ulykke. JACOB. Snak! hvor skulde hun faae det at vide? Kandst du ikke sværge
									paa, at du udgav alle Pengene? Du est saa dum som et Fæe. JEPPE. Det er sandt nok, Jacob, det kand jeg endelig giøre. JACOB Flye hid din Skilling da. JEPPE See der! men du maa give mig en Skilling tilbage. JACOBkommer med Glasset, drikker ham til. Singot,  Jeppe. JEPPE Du drak som en Skielm. JACOB Ej! jeg veed, det er jo Sædvane, at Verten drikker Giesterne
									til. JEPPE. Jeg veed det nok, men Skam faae den der først fandt paa den
									Sædvane. Din Skaal, Jacob. JACOB. Tak, Jeppe! Du kommer til at tage for den anden Skilling med, du
									kand dog ikke bringe den tilbage; uden  du vil have et Glas
									Brændeviin til gode, naar du kommer igien. Thi jeg har min Troe
									ingen eeneste Skilling. JEPPE Skam der giør! skal den fortæres, saa skal det strax skee, paa
									det jeg kand føle, at jeg faaer noget i Maven; men drikker du
									ogsaa deraf, saa betaler jeg intet. JACOB Singot, Jeppe. JEPPE Gud bevare vore Venner, og Skam faae alle vore U-venner. Det
									giorde got i Maven. Ach! Ach! JACOB Lykke paa Reisen, Jeppe! JEPPE Tak, Jacob Skoemager. SCEN. 5JEPPEalleene. Blir lystig og begynder at synge: En
									hvid Høne og en broget Høne, De satte sig op mod en Hane etc.  Ach! gid jeg turde drikke for en Skilling endnu. Ach! gid jeg
									turde drikke for en Skilling endnu. Jeg troer jeg giør det. Nej!
									der blir en Ulykke af. Kunde jeg kun først faae Kroen af Sigte,
									saa havde jeg ingen Nød, men det er ligesom een holder mig
									tilbage. Jeg maa der ind igien. Dog hvad er det du giør, Jeppe?
									Jeg seer Nille ligesom staaer mig for Vejen med Mester Erich i
									Haanden. Jeg maa vende om igien. Ach! gid jeg torde drikke for
									en Skilling endnu. Min Mave siger, du skal, min Rygg, du skal
									ikke; hvem skal jeg nu giøre imod? Er ikke min Mave meere end
									min Rygg? jeg meener jo. Skal jeg banke paa? Hej! Jacob
									Skoemager, herud! Men den forbandede Qvinde kommer mig igien
									for. Vilde hun kun saaledes slaae, at Rygg-Beenene fik ingen
									Skade, skyttede jeg Fanden om det; men hun slaaer som
									-- --- Ach, Gud bedre mig arme Mand! hvad skal jeg
									giøre? Tving din Natur, Jeppe! Er det ikke en Skam, at du skulde
									styrte dig i Ulykke for et lumpen Glas Brændeviin? Ney! det skal
									ikke skee denne gang, jeg maa fort. Ach! gid jeg torde drikke
									kun for en Skilling 
									endnu. Det var min Ulykke, at jeg først fik Smag derpaa, nu kand
									jeg ikke komme afsted. Fort Been! Drollen skal splide jer ad, om
									I ikke gaaer. Ney de Carnalier vil saa mari ikke. De vil til
									Kroen igien. Mine Lemmer fører Kriig med hinanden: Maven og
									Beenene vil til Kroen, og Ryggen til Byen. Vil I gaae I Hunde! I
									Bestier! I Skabhalse! Ney Pokker fare efter dem, de vil til
									Kroen igien; jeg har meere Møye med mine Been at faae dem til at
									gaae fra Kroen, end med mit broget Hors at faae det fra Stalden.
									Ach! gid jeg torde kun drikke for een eneste Skilling endnu.
									Hvem veed, om Jacob Skoemager ikke tør borge mig for en Skilling
									eller to, naar jeg beder ham meget derom. Hej Jacob! nok et Glas
									Brændeviin for to Skilling. SCEN. 6Jacob. Jeppe.JACOB See Jeppe! est du kommen tilbage? Jeg tænkte nok, at du fik for
									lidt. Hvad vil en Styver Brændeviin forslaae? det kand jo ikke
									komme neden for Halsen. JEPPE Det er sandt Jacob! Lad mig faae end for en Styver.
										Sagte. Naar jeg først har drukket, saa faaer
									han vel at borge mig, enten han vil eller ey. JACOB Her er en Styver Brændeviin, Jeppe! men Pengene først. JEPPE Du kand jo sagt borge mig, mens jeg drikker, som der staaer i
									Ordsproget. JACOB Vi agter ingen Ordsprog, Jeppe. Vil du ikke betale forud, saa
									faaer du ikke en Taar; vi har forsvoret at borge nogen, ikke
									engang Ridefogden selv. JEPPEgrædende. Kand du ikke sagte borge mig? jeg er jo
									en ærlig Mand. JACOB Ingen Borgen. JEPPE Der har du en Styver da, din Prakker! Nu er det giort; drik nu,
									Jeppe! Ach det giorde got. JACOB Ja det kand bage en Skielm indvortes. JEPPE Det er det allerbeste med Brændeviin, at man faaer saadan
									Corasie derefter. Nu tænker jeg ikke meere hverken paa min
									Hustrue eller Mester Erich, saa blev jeg forandret af det sidste
									Glas. Kand du den Viise? Jacob! Liden Kirsten og Hr. Peder de sat over Bord, Peteheia!De talte saa meget skiendeligt Ord, Polemeia!Om Sommeren synger den lystige Stær, Peteheia!Fanden ta Nille den Akker-Mær, Polemeia!Jeg gik ud i grønnen Lund, Peteheia!Degnen det er en Rakker-Hund, Polemeia!Jeg satte mig paa min abelgraae Hest, Peteheia!Degnen det er en Rakker-Beest, Polemeia!Om I vil vide min Hustrues Navn, Peteheia!Da heeder hun: faae Last og Skam, Polemeia!Den Viise har jeg selv giort, Jacob!JACOB Du har Fanden heller. JEPPE Jeppe er ikke saa taabelig som du meener; jeg har ogsaa giort en
									Viise om Skoemagerne, som gaaer saaledes:  Skoemageren med sin Bass og Fiol, Philepom, Philepoml JACOB. Ej du Nar! den er giort over Spillemænd. JEPPE. Ja, det er sandt. Hør, Jacob! giv mig nok for en Styver
									Brændeviin. JACOB. Got! nu kand jeg see, du er en smuk Mand, som under mit Huus en
									Skilling. JEPPE Hej Jacob! giv mig kun for fire Skilling. JACOB. Ja vel. JEPPEsiunger igien.Jorden drikker Vand,Havet drikker Soel,Soelen drikker Hav,Alting i Verden drikker:Hvorfor maa jeg daaEy drikke ligesaa?JACOB Singot, Jeppe. JEPPE Mir zu. JACOB Godtaar med Halvparten. JEPPE Ich tank ju, Jacob! drik man dat dig di Dyvel haal, dat ist dig
									vell undt. JACOB Jeg hører, at du kand snakke Tydsk, Jeppe! JEPPE. Ja vist, det er saa gammel dat; men jeg snakker det ikke gierne,
									uden jeg er fuld. JACOB. Ja saa snakker du det dog i det ringeste eengang om Dagen. JEPPE. Jeg har været 10 Aar under Malicien, og skulde ikke forstaae
									mine Sprog? JACOB. Jeg veed det nok Jeppe! vi har jo været i Companen sammen i to
									Aar. JEPPE. Det er sandt, nu erindrer jeg det. Du blev jo hengt engang, da
									du løb bort ved Wismar. JACOB. Jeg skulde henges, men jeg fik Pardon igien. Saa nær hielper saa
									mangen Mand. JEPPE. Det var Skade du blev ikke hengt, Jacob. Men var du ikke med i
									den Auction, som stod paa den Heede, du veedst vel selv? JACOB. Ej! hvor har jeg ikke været med? JEPPE. Jeg glemmer aldrig den første Psalme Svensken skiød. Jeg troer
									der faldt paa eengang 3000, om jeg sagde 4000 Mænd. Das ging
									fordyvled zu, Jacob! du kanst wol das ihukommen. Ich kan nicht
									negten, daß ik jo bange var in dat Slag. JACOB. Ja, ja! Døden er haard at gaae paa; man er saa Gudsfrygtig, naar
									man gaaer imod Fienden. JEPPE. Ja det er sandt; jeg veed ikke hvoraf det kand komme. Thi jeg
									laae og læste den heele Nat, førend Auctionen skulde staae, i
									Davids Psaltkar. JACOB. Jeg undrer mig over, at du, som har været Soldat tilforn, lader
									dig cujonere af din Hustrue. JEPPE. Jeg! gid jeg kun havde hende hid, saa skulde du see hvor jeg
									skulde bastenere hende. Nok et Glas,  Jacob! jeg har endnu 8 Skilling tilbage, og naar de ere  opdrukne, drikker jeg
									paa Borg. Lad mig faae et Kruus Øll ogsaa. In Leipsig var en Mand,In Leipsig var en Mand,In Leipsig var en Læderen Mand,In Leipsig var en Læderen Mand,In Leipsig var en Mand,Die Mand han nam en Fru etc.JACOB Singot, Jeppe. JEPPE Hej! He- --- j! He---
									Din Skaal og min Skaal og alle gode Venners Skaal, He - - - He -
									- - j! JACOB Vil du ikke drikke Rifogdens Skaal? JEPPE Jo nok, giv mig for en Skilling endnu. Rifogden er en skikkelig
									Mand; Naar vi stikker ham en Daler i Næven, giør han sin
									Saligheds Eed for Herskabet, at vi ikke kand betale Land-Gilde.
									En Skielm der nu har fleere Penger; du borger mig nok for en
									Styver eller to. JACOB Nej Jeppe! du taaler ikke at drikke meer nu. Jeg er ikke den
									Mand, der vil, at Giæsterne skal overvælde sig i mit Huus, og
									drikke meer end de har got af. Jeg vil heller miste min Næring;
									thi det er en Synd. JEPPE Hej! nok for en Styver. JACOB Nej Jeppe, nu skiænker jeg ikke meer; tænk, at du har en lang
									Vej at gaae. JEPPE Hundsvot, Caronie, Beest, Slyngel, Hej, He--- i--i. JACOB Far vel Jeppe! Lykke paa Reisen. SCEN. 7JEPPEalleene. Ach Jeppe! du est fuld som et Beest.
									Mine Been vil ikke bære mig. Vil I staae eller ey I Carnalier?
									Hej saa! Hvad er Klokken? Hej Jacob Hundsvot Skuster! Hej! nok
									for en Styver! Vil I staae I Hunde! Ney Drollen far efter mig om
									de vil staae. Tak, Jacob Skoemager! lad os faae en frisk. Hør,
									Cammerat! hvor gaaer 
									Vejen til Byen? Staae, siger jeg; see! Beestet er fuld. Du drak
									som en Skielm, Jacob! er det for en Styver Brændeviin? - - Du
									maaler som en Tyrk. Medens han saa taler, falder han om og bliv liggende.SCEN. 8Baron Nilus. Secreteren. Cammer-Tiener. 2 Laqveier.BARONEN Det lader sig ansee i Aar til et frugtbar Aar; see engang hvor
									tyk Byggen staaer. SECRETEREN Ja det er sandt, Eders Naade! men det betyder, at en Tønde Bygg
									vil ikke komme høyere i Aar end til 5 Mark. 
BARONEN Det vil intet sige. Bønderne staaer sig dog altid bedre udi de
									gode Tider. SECRETEREN Jeg veed ikke hvordan det er, Eders Naade! Bønderne klage sig
									dog altid og vil have Sædkorn, enten Aaret er frugtbar eller ey.
									Naar de har noget, saa drikker de desmeere. Her boer en Kroemand
									i Naboe-Lauget, som heeder Jacob Skoemager, som hielper mægtig
									til at giøre Bonden fattig; de siger, at han kommer Salt i sit
									Øll, at de skal tørste, jo meere de drikker. BARONEN Den Karl maa vi have afskaffet. Men hvad er det som ligger paa
									Vejen? Det er jo en død Mand. Man hører ikke andet end Ulykke.
									Spring een hen og see hvad det er. 1. LAQVEI. Det er Jeppe paa Bierget, som har den onde Kone. Hej op Jeppe!
									Ney han vaagner ikke op, om vi sloge og trækkede ham efter
									Haaret. BARONEN Lad ham kun blive, jeg havde nok Lyst at spille en
									Comoedie med ham. I plejer at være frugtbar paa
									Inventioner, kand I nu ikke hitte paa noget, som kand divertere
									mig? SECRETEREN Mig siunes, at det blev artigt, om man bandt en Papiirs-Krave om
									hans Hals, eller klippede Haaret af ham. CAMMER-TIENEREN  Mig siunes, at det var endnu artigere, om man smurte
									hans Ansigt over med Blek, og udsatte saa nogen, at eftersee,
									hvorledes hans Kone tog imod ham, naar han kom hiem i den
									Positur. BARONEN Det er got nok. Men hvad gielder, at Erich hitter paa noget, som
									er artigere. Siig frem din Meening, Erich. ERICH LAQVEI Jeg holder for, man skulde klæde ham gandske af, og legge ham i
									Herrens beste Seng, og om Morgenen, naar han vaagnede, stille os
									alle an mod ham, ligesom han var Herren paa Gaarden, saa at han
									ikke skulde vide, hvorledes han var snoet eller vendt. Og, naar
									vi saaledes havde faaet ham i de Tanker, at han 
									
									var Baronen, skulde vi drikke ham ligesaa drukken igien, som han
									nu er, og legge ham i sine gamle Klæder paa denne samme Møding.
									Hvis saadant med Forstand blev exeqveret, vilde det have en
									underlig Virkning, og han vilde bilde sig ind, enten at have
									drømt om saadan Lyksalighed, eller at have virkelig været i
									Paradis. BARONEN Erich! du est en stor Mand, og derfor har ikke uden store
									Anslage. Men end om han vaagnede op i det samme? ERICH Det er jeg vis paa, at han ikke giør, Eders Naade; thi denne
									samme Jeppe paa Bierget er en af de stærkeste Sovere i det heele
									Herret. Man forsøgte forgangen Aar at hefte en Raqvet bag ved
									hans Nakke, men, da Raqveten gik løs, vaagnede han derfor ikke
									op af sin Søvn. BARONEN Lad os da giøre det. Slæber ham strax bort, fører ham i en fiin
									Skiorte, og legger ham i min beste Seng. ACTUS IISCEN. 1JEPPEForestilles liggende udi Baronens Seng med en Gyldenstykkes
									Slaap-Rok for Stolen; han vaagner og gnikker sine Øyne, seer sig
									om og blir forskrækket, gnikker sine Øyne igien, tar paa sit
									Hoved og faaer en Guldbroderet Nat-Hue i Haanden; han smør Spøt
									paa sine Øyne, og gnikker dem igien, vender nok Huen om, og
									beskuer den, seer paa sin fiine Skiorte, paa Slaap-Rokken, paa
									alting, har underlige Grimacer. Imidlertid spilles en sagte
									Music, hvorved Jeppe legger Hænderne sammen, og græder; naar
									Musiqven har ende, begynder han at tale: Ej! hvad er dog dette? Hvad er dette for en Herlighed, og
									hvordan er jeg kommen dertil? Drømmer jeg, eller er jeg vaagen?
									Ney, jeg er gandske vaagen. Hvor er min Kone, hvor er mine Børn,
									hvor er mit Huus, og hvor er Jeppe? Alting er jo forandret, jeg
									selv med. Ej! hvad er dog dette? hvad er dog dette? Raaber sagte og frygtsom. Nille! Nille! Nille!
									jeg troer, at jeg er kommen i Himmerig, Nille! og det gandske
									uforskyldt. Men, mon det er jeg? Mig synes ja, mig synes ogsaa
									ney. Naar jeg føler paa min Rygg, som endnu er øm af de Hug, jeg
									har faaet, naar jeg hører mig tale, naar jeg føler paa min huule
									Tand, synes mig, det er jeg. Naar jeg derimod seer paa min Hue,
									min Skiorte, paa all den Herlighed, som er mig for Øynene, og
									jeg hører den liflige Musiqve, saa Drollen splide mig ad om jeg
									kand faae i mit Hoved, at det er jeg. Ney det er ikke jeg; jeg
									vil tusinde gange være en Carnalie om det er. Men mon  jeg ikke drømmer? Mig
									synes dog ney. Jeg vil forsøge at knibe mig i Armen; giør det da
									ikke ondt, saa drømmer jeg, giør det ondt, saa drømmer jeg ikke.
									Jo jeg følede det, jeg er vaagen; vist er jeg vaagen, det kand
									jo ingen disputere mig, thi var jeg ikke vaagen, saa kunde jeg
									jo ikke - - - - Men hvorledes kand jeg dog være vaagen, naar jeg
									ret betænker alting? Det kand jo ikke slaae feil, at jeg jo er
									Jeppe paa Bierget; jeg veed jo, at jeg er en fattig Bonde, en
									Træl, en Slyngel, en Hanrej, en sulten Luus, en Madike, en
									Carnalie; hvorledes kand jeg tillige med være Keyser og Herre
									paa et Slot? Ney det er dog ikkun en Drøm. Det er derfor best,
									at jeg har Taalmodighed, indtil jeg vaagner op. Musiqven begynder paa nye, og Jeppe falder i Graad
									igien. Ach! kand man dog høre saadant i Søvne? det er jo
									ikke mueligt. Men er det en Drøm, saa gid jeg aldrig maatte
									vaagne op, og er jeg gall, saa giv jeg aldrig maatte blive viis
									igien; thi jeg vilde stevne den Doctor, der curerede mig, og
									forbande den, der vækkede mig. Men jeg hverken drømmer eller er
									gall, thi jeg kand komme alting ihu, som mig er vederfaret; jeg
									erindrer jo, at min Salig Far var Niels paa Bierget, min Far-Far
									Jeppe paa Bierget, min Hustrue heeder jo Nille, hendes Crabask
									Mester Erich, mine Sønner Hans, Christoffer og Niels. Men see!
									nu har jeg fundet ud hvad det er: det er det andet Liv, det er
									Paradiis, det er Himmerig; jeg, maa skee, drak mig ihiel i Gaar
									hos Jacob Skoemager, døde, og kom strax i Himmerig. Døden maa
									dog ikke være saa haard at gaae paa, som man bilder sig ind; thi
									jeg følede intet der til. Nu staaer maa skee Hr. Jesper denne
									Stund paa Prædike-Stolen og giør Liig-Prædiken over mig, og
									siger: Saadant Endeligt fik Jeppe paa Bierget; han levede som en
									Soldat og døde som en Soldat. Man kand disputere, om jeg døde
									til Lands eller Vands; thi jeg gik temmelig fugtig af denne
									Verden. Ach Jeppe! det er andet end at gaae fire Miil til Byen
										 for at kiøbe
									Sæbe, at ligge paa Straae, at faae Hug af din Hustrue, og faae
									Horn af Degnen. Ach! til hvilken Lyksalighed er ikke din Møye og
									dine sure Dage forvandlet. Ach! jeg maa græde af Glæde,
									besynderlig, naar jeg eftertænker, at dette er hendet mig saa
									uforskyldt. Men een Ting staar mig for Hovedet, det er, at jeg
									er saa tørstig, at mine Læber henge sammen; skulde jeg ønske mig
									levende igien, var det alleene for at faae et Kruus Øll at
									ledske mig paa, thi hvad nytter mig all den Herlighed for Øynene
									og Ørene, naar jeg skal døe paa nye igien af Tørst? Jeg
									erindrer, Præsten har ofte sagt, at man hverken hungrer eller
									tørster i Himmerig, iligemaade, at man der finder alle sine
									afdøde Venner; men jeg er færdig at vansmægte af Tørst, jeg er
									ogsaa gandske alleene, jeg seer jo intet Menneske; jeg maatte jo
									i det ringeste finde min Bestefar, som var saadan skikkelig
									Mand, der ikke efterlod sig en Skillings Restantz hos Herskabet.
									Jeg veed jo, at mange Folk har levet ligesaa skikkelig som jeg,
									hvorfor skulde jeg alleene komme i Himmerig? Det kand derfore
									ikke være Himmerig. Men hvad kand det da være? Jeg sover ikke,
									jeg vaager ikke, jeg er ikke død, jeg lever ikke, jeg er ikke
									gall, jeg er ikke klog, jeg er Jeppe paa Bierget, jeg er ikke
									Jeppe paa Bierget, jeg er fattig, jeg er riig, jeg er en
									stakkels Bonde, jeg er Keyser. A----A---- A - - - - hielp hielp
									hielp! Paa dette store Skraal kommer nogle Folk ind, som imidlertid
									har staaet paa Luur for at see hvorledes han stillede sig
								an.SCEN. 2Cammer-Tienner. En Laqvei. Jeppe.CAMMER-TIENNEREN. Jeg ønsker Eders Naade en lyksalig god Morgen. Her er
									Slaap-Rokken, om Eders Naade vil staae op. Erich, spring ud
									efter Handklædet og Vandbækkenet. JEPPE Ach Velbyrdige Hr. Cammer-Tienner, jeg vil gierne staae op, men
									jeg beder, at I intet ondt vil giøre mig. CAMMER-TIENNEREN. Gud bevare os fra at giøre Herren ondt. JEPPE Ach! førend I slaaer mig ihiel, vil I da ikke giøre mig den
									Villighed at sige mig hvem jeg er? CAMMER-TIENNEREN. Veed ikke Herren, hvem han er? JEPPE I Gaar var jeg Jeppe paa Bierget, men i Dag - - Ach! jeg veed
									ikke hvad jeg skal sige. CAMMER-TIENNEREN.Det er os kiært, at Herren er i saa god Humeur i Dag,
									at han behager at skiemte. Men Gud bevare os, hvorfor græder
									Eders Naade? JEPPE Jeg er ikke Eders Naade, jeg kand giøre min Saligheds Eed
									derpaa, at jeg ikke er det; thi saa vit som jeg kand erindre,
									saa er jeg Jeppe Nielsen paa Bierget, en af Baronens Bønder. Vil
									I have Bud efter min Hustrue, skal I faae det at høre; men lad
									hende ikke tage Mester Erich med sig. LAQVEIEN Det er sært. Hvad er dog dette? Herren maa ikke være vaagen; thi
									han pleyer jo aldrig at skiemte saaledes. JEPPE Om jeg er vaagen eller ey, det skal jeg ikke kunde sige; men det
									veed jeg og kand sige, at jeg er en af Baronens Bønder, som
									heeder Jeppe paa Bierget, og jeg aldrig har været enten Baron
									eller Greve min Livs-Tid. CAMMER-TIENNEREN. Erich! hvad kand dette være? Jeg er bange, at Herren
									er falden i en Sygdom. ERICH Jeg bilder mig ind, at han gaaer i Søvne; thi det skeer ofte, at
									Folk staaer op af Sengen, klæder sig paa, taler, æder og drikker
									i Søvne. CAMMER-TIENNEREN.Ney Erich! Jeg merker, at Herren phantaserer af en
									Sygdom; spring strax efter et par Doctores - - Ach! Eders Naade
									slaaer saadane Tanker af Eders Hovet. Eders Naade jager derved
									Forskrekkelse i det heele Huus. Kiender Eders Naade ikke mig? 
JEPPE Jeg kiender mig ikke selv; hvorledes skulde jeg da kiende jer?
								CAMMER-TIENNEREN. Ach! er det mueligt, at jeg skal høre saadane Ord af min
									Naadige Herres Mund, og  see ham udi saadan Tilstand? Ach! vort ulyksalige Huus, som
									blir plaget af saadan Koglerie! Kand ikke Herren erindre hvad
									han giorde i Gaar, da han reed paa Jagt? JEPPE Jeg har aldrig været enten Jæger eller Krybe-Skytter, thi jeg
									veed, at det er Bremerholms Arbeid; aldrig nogen Siæl skal kunde
									bevise mig over, at have jaget en Hare paa Herrens Gods. CAMMER-TIENNEREN.Ach! Naadige Herre! jeg var jo selv med ham paa Jagt
									i Gaar. JEPPE I Gaar sad jeg til Jacob Skoemagers, og drak for 12 Skilling i
									Brændeviin; hvor kunde jeg da være paa Jagt? CAMMER-TIENNEREN. Ach! jeg besværer Naadige Herre paa mine blotte Knæ,
									at han lader saadan Snak fare. Erich! gik der Bud efter
									Doctorerne? ERICH Ja, de kommer nok strax. CAMMER-TIENNEREN. Lad os da faae Herren i sin Slaap-Rok; thi, maa skee,
									naar han kommer ud i Luften, tør det blive bedre med ham. Vil
									Herren behage at iføre sig sin Slaap-Rok? JEPPE Hiertelig gierne. I maa giøre med mig, hvad jer lyster, naar I
									kun ikke vil slaae mig ihiel; thi jeg er saa uskyldig, som det
									Barn der ligger i Moers Liv. SCEN. 32 Doctores. Jeppe. Cammer-Tienneren. Erich.1. DOCTOR. Vi hører med største Smerte, at Herren er u-passelig. CAMMER-TIENNEREN. Ach ja! Hr. Doctor! han er i en elendig Tilstand. 2. DOCTOR. Hvordan er det fat Naadige Herre? JEPPE Ret vel! jeg er alleene noget tørstig af det Brændeviin, jeg fik
									hos Jacob Skoemager i Gaar; vil I kun give mig et Kruus Øll, og
									lade mig gaae, saa maa man gierne  henge jer og alle Doctore op, thi jeg behøver
									ingen Medicin. 1. DOCTOR. Det kalder jeg ret at phantasere, Hr. Collega. 2. DOCTOR. Jo sterkere det er, jo snarere vil det udrase. Lad os føle
									Herrens Puls. Qvid tibi videtur, Domine Frater? 1. DOCTOR. Jeg holder for, at han maa strax Aare-lades. 2. DOCTOR. Jeg er ikke af den Tanke; thi slige underlige Svagheder maa
									cureres paa en anden Maade. Herren har haft en fæl og selsom
									Drøm, som har bragt Blodet udi Bevægelse, og forvirret Hiernen
									saaledes, at han bilder sig ind at være en Bonde. Vi maa søge at
									divertere Herren med de Ting, som han plejer at have meest Behag
									udi, give ham de Viine og den Spise, som han best finder Smag
									udi, og spille for ham de Stykker, som han heldst gider hørt.
										En lystig Music begyndes.CAMMER-TIENNEREN. Det var jo Herrens Livstykke? JEPPE Kand nok være. Har man altid saadan Lystighed her paa Gaarden?
								CAMMER-TIENNEREN. Saa tit Herren behager; thi han gier os alle Kost og
									Løn. JEPPE Men det er underligt, at jeg kand ikke komme ihu, hvad jeg har
									giort tilforn. 1. DOCTOR. Sygdommen fører det med sig, Eders Naade, at man forglemmer alt
									hvad man har giort tilforn. Jeg erindrer mig, at for nogle Aar
									siden en af mine Naboer af stærk Drik blev saaledes forvirret,
									at han i to Dage bildte sig ind at være uden Hoved. JEPPE Jeg var tilfreds, at Birke-Dommeren Christoffer vilde giøre det
									samme; men han maa have en Sygdom, som er lige tvert imod denne,
									thi han bilder sig ind at have et stort Hoved, hvorvel han haver
									slet intet, som man kand merke af hans Domme. De leer
										alle deraf: Ha ha ha! 2.2 . DOCTOR. Det er en Fornøyelse at høre Herren skiemte.  Men, at komme til Historien
									igien, da gik den samme heele Byen over, og spurdte Folk om
									ingen havde fundet hans Hoved, som han havde tabt; men han kom
									sig lykkelig igien, og er denne Stund Klokker i Jydland. JEPPE Det kunde han jo blive, omendskiønt han havde ikke fundet sit
									Hoved igien. De leer atter: Ha ha ha!1. DOCTOR. Kand Hr. Collega ikke erindre sig den Historie, som skeede for
									10 Aar siden med den Mand, der bildte sig ind, at der var fuldt
									af Fluer i hans Hovet, og kunde ikke komme af de Griller,
									hvormeget man talede for ham, indtil en fornuftig Doctor
									curerede ham paa saadan Maade: Han lagde et Plaster over hans
									Hoved, som var bestrøed med døde Fluer, hvilket da han efter
									nogen Tids Forløb trækkede af, og viisde den Syge Fluerne,
									bildte han sig ind, at de vare udtrokne af hans Hoved, og blev
									derover frisk igien. Jeg har ogsaa hørt om en anden Mand, der
									efter en lang Feber faldt udi de Griller, at, hvis han kastede
									sit Vand fra sig, skulde Landet forgaae af en Flod. Ingen kunde
									faae ham af de Tanker; thi han sagde sig at ville døe for det
									gemeene beste. Han blev cureret paa saadan Maneer: Man skikkede
									Bud til ham som fra Commendanten, at, saasom Byen frygtede sig
									for en Beleiring, og der var ikke Vand i Gravene, han da vilde
									fylde dem, for at hindre Fienden Adgang til Byen, hvorudover den
									Syge blev glad, at han kunde tiene sit Fæderneland og sig selv
									med, og blev saa skilt baade ved sit Vand og sin Sygdom. 2. DOCTOR. Jeg kand fremføre Exempel af en anden Historie, som er passeret
									i Tydskland. En Edelmand kom engang udi et Verts-Huus, hvor, da
									han havde spiset, og vilde gaae til Sengs, hang han sin
									Guld-Kiæde, som han plejede at bære om Halsen, paa Veggen i
									Herberget. Verten gav nøye agt derpaa, fuldte ham til Sengs, og
									ønskede ham en god Nat; men da han fornam, at Edelmanden sov,
									sneeg han sig ind udi Kammeret, og tog 60  Leed bort af Kiæden, og hang
									den saa paa Veggen igien. Giesten staaer op om Morgenen, lader
									sin Hest sadle, og ifører sig sine Klæder. Men da han skulde
									binde Kiæden om Halsen, fornam han at den havde mist den halve
									Deel af sin Længde, begynder derfor at raabe, at han var
									bestaalen. Verten, som stod uden for Døren og lurede, løber
									strax ind, og lader ligesom han bliver gandske forskrekket,
									raabende: Ach! hvilken skrekkelig Forandring! Da Giæsten spurdte
									ham, hvi han saadan tog af sted, sagde han: Ach min Herre! jer
									Hovet er bleven eengang saa stort, som det var i Gaar. Hvorpaa
									han bar frem et falsk Speil, som viiste en Ting eengang saa
									stort, som det er i sig selv. Da nu Edelmanden saae sit Hoved
									saa stort i Speilet, faldt han i Graad og sagde: Ach! nu merker
									jeg Aarsagen, hvi min Kiæde er bleven saa kort. Hvorpaa han
									satte sig paa sin Hest, svøbte Hovedet i sin Kappe, at ingen
									skulde see det paa Vejen. Der siges, at han siden mange Dage
									holdt sig hiemme, og ikke kunde komme af de Griller, men troede,
									at Kiæ- den var ikke bleven for kort, men Hovedet for stort.
								1. DOCTOR. Der ere utallige Exempler paa saadane Indbildinger. Jeg erindrer
									ogsaa at have hørt tale om een, der bildte sig ind, at hans Næse
									var 10 Fod lang, og varede alle ad, som mødte ham, at de ikke
									skulde komme for nær. 2. DOCTOR. Domine Frater har vel hørt Historien om den Mand, der bildte sig
									ind, at han var død. En ung Person faldt udi de Griller, at han
									var død, og derfor lagde sig paa en Liig-Baare, og vilde hverken
									æde eller drikke. Hans Venner forestillede ham saadan
									Daarlighed, og brugte alle Konster at bevæge ham til at æde, men
									forgiæves; thi han afviiste dem kun med Latter, foregivende, at
									det var mod alle Regler for døde Folk at æde og drikke. Endelig
									paatog sig en forfaren Mand i Medicinen at curere ham paa en
									underlig Maade: Han fik en Tienner til ogsaa at udgive sig for
									Død, og lade sig med Statz udføre til samme Sted, hvor den  Syge laae. Disse
									tvende laae længe først og saae paa hinanden. Omsider begyndte
									den Syge at spørge den anden ad, hvorfor han var didkommen;
									hvilken svarede: fordi han var død. Dernest begyndte de at
									spørge hinanden om Maaden paa hvilken de vare døde, hvilket
									enhver vitløftig fortaalte. Derpaa kommer nogle, som dertil vare
									bestilte, og bringer den sidste sit Aftens-Maaltid til, hvorved
									han reiste sig af Kisten, og giorde et got Maaltid, sigende til
									den anden: skal du ikke ogsaa snart spise? Den Syge forundrede
									sig derover og spurdte, om det kunde staae en død Mand an at
									spise, men fik til Svar, at, dersom han ikke spisede, kunde han
									ikke længe være død. Han lod sig derfor overtale først at spise
									med den anden, siden sove, staae op, klæde sig paa, ja han
									efterabede den anden i alting, indtil han ogsaa blev levende
									igien og klog med ham. Jeg kunde give u-tallige fleere Exempler
									paa saadane selsomme Indbildinger. Saaledes er det ogsaa gaaet
									til denne gang med Naadige Herre, at han indbilder sig at være
									en fattig Bonde. Men Herren maa slaae de Tanker af sit Sind, saa
									blir han strax frisk igien. JEPPE Men mon det kand være mueligt, at det er af Indbilding? DOCTOR Ja vist! Herren har hørt af disse Historier hvad Indbildinger
									kand giøre. JEPPE Er jeg da ikke Jeppe paa Bierget? DOCTOR Ney vist. JEPPE Er da ikke den onde Nille min Kone? DOCTOR Ingenlunde; thi Herren er Enkemand. JEPPE Er det og lutter Indbilding, at hun har en Crabask, som heeder
									Mester Erich? DOCTOR Lutter Indbilding. JEPPE Er det ey heller sandt, at jeg skulde til Byen i Gaar at kiøbe
									Sæbe? DOCTOR Ney. JEPPE Ey heller, at jeg drak Pengene op hos Jacob Skoemager? CAMMER-TIENNEREN.Ej! Herren var jo med os paa Jagt den heele
									Gaars-Dag. JEPPE Ey heller, at jeg er Hanrej? CAMMER-TIENNEREN. Ej! Fruen er jo død for mange Aar siden. JEPPE Ach! jeg begynder allereede at fatte min Daarlighed. Jeg vil
									ikke tænke paa den Bonde meere; thi jeg kand merke, at en Drøm
									har bragt mig i den Vildfarelse. Det er dog underligt, hvor et
									Menneske kand falde i slige Griller. CAMMER-TIENNEREN.Vil Herren behage at spadsere lidt i Haven, mens vi
									laver noget Froekost til? JEPPE Ja nok! men det maa skee i en hast; thi jeg er baade hungrig og
									tørstig. ACTUS IIISCEN. 1Jeppe. Cammer-Tienneren. Secreteren.Jeppe kommer fra Haven med sin Suite, og et lidet Bord er dekket.JEPPE Ha ha, jeg seer, Bordet er alt dekket. CAMMER-TIENNEREN. Ja alting er færdig, naar Eders Naade behager at
									sætte sig ned. Jeppe sætter sig ned. De andre staaer bag ved Stolen og
										leer af hans U-noder, naar han griber med alle 5 Fingre udi
										Fadet, ræber over Bordet, snyder sig med Fingerne og smør
										det paa Klæderne.CAMMER-TIENNEREN.Vil Herren befale hvad Viin ham lyster? JEPPE I veed jo vel selv, hvad Viin jeg plejer drikke om Morgenen.
								CAMMER-TIENNEREN. Der er Rhinsk-Viin, som Herren plejer heldst at
									drikke. Dersom den ikke smager Herren, kand han faae strax
									anden. JEPPE Den er noget for suur. I maa komme noget Miød deri, saa blir den
									god; thi jeg er meget for sødt. CAMMER-TIENNEREN. Her er Canari Sæk, om Herren vil smage den. JEPPE Det er en god Viin. Skraaler alle. Hver gang han drikker, blæses i Trompetter. Hej
									pas op, Karle! nok et Glas Viin af Carnalie Sæk, forstaaer I
									vel? Hvor har du faaet den Ring, som du bær paa Fingeren? SECRETEREN Den har Herren selv givet mig. JEPPE Det kand jeg ikke erindre; giv mig den tilbage, jeg maa have
									giort det i Drukkenskab. Man gier jo ikke  saadane Ringe bort. Jeg vil
									eftersee siden, hvad andre Sager I har faaet. Tiennere skal ikke
									have meere end Kost og Løn; jeg kand sværge paa, at jeg ikke
									erindrer at have foræret jer noget i Særdeleshed, thi hvorfor
									skulde jeg giøre det? Den Ring er jo over 10 Rdlr. værdt. Ney!
									ney! I gode Karle, ikke saa, ikke saa. I maa ikke betiene jer af
									jer Herskabs Skrøbelighed og Drukkenskab. Naar jeg er drukken,
									saa er jeg færdig at give mine Buxer bort; men naar jeg har
									sovet Rusen ud, tar jeg mine Foræringer tilbage. Jeg fik ellers
									en Ulykke af min Hustrue Nille. Dog, hvad siger jeg? nu falder
									jeg i forrige galne Tanker igien, og kommer ikke ihu, hvem jeg
									er. Giv mig nok et Glas Carnali Sæk. Samme Skraal! Trompeterne blæser igien. Gir agt paa, hvad jeg
									siger, Karle! det maa tiene jer til Underretning herefter, at,
									naar jeg giver noget bort om Aftenen i Drukkenskab, maa I levere
									det tilbage om Morgenen igien. Naar Tiennere faaer meere end de
									kand æde op, blir de storagtig og kaster paa Nakken af
									Herskabet. Hvormeget er din Løn? SECRETEREN Herren har stedse givet mig 200 Rdlr. om Aaret. JEPPE Du skal have Dievelen ikke 200 Rdlr. herefter; hvad Gavn giør du
									for 200 Rdlr.? Jeg maa selv slæbe som et Beest, og staae paa
									Laden fra Morgenen til Aftenen, og kand neppe --- See nu kommer
									de forbandede Bonde-Griller igien. Giv mig nok et Glas Viin.
										Han drikker igien og Trompetterne blæser. 200
									Rigsdaler! det er jo at flaae Huden af sit Herskab. Hør! veed I
									hvad I gode Karle? naar jeg har spiset, har jeg i Sinde at henge
									op hver anden her paa Gaarden. I skal vide, at jeg ikke er at
									skiemte med udi Penge-Sager. CAMMER-TIENNEREN. Vi vil give tilbage alt, hvad vi har oppebaaret af
									Eders Naade. JEPPE Ja, ja! Eders Naade, Eders Naade! Complementer  og Baslementer har vi got
									Kiøb paa i disse Tider. I vil stryge mig om Munden med Eders
									Naade, indtil I faaer alle Pengene bort, og I blir mine Naader
									igien. Munden siger nok Eders Naade, men Hiertet Eders Nar. I
									taler ikke hvad I meener, Karle. I Betientere ere ligesom Abner,
									der kom og hilsede Roland, sigende: Hil være dig min Broder! og
									med det samme stikker ham Dolken i Hiertet. Troe mig, at Jeppe
									er ingen Nar. De falder alle paa Knæ og beder om Naade.JEPPE. Staaer kun op igien Karle, til jeg har spiset; siden vil jeg see
									efter, hvor det henger sammen, hvilke som har fortient at henges
									eller ey. Nu vil jeg holde mig lystig. SCEN. 2Jeppe. Cammer-Tienneren. Rifogden. Secreteren.JEPPE Hvor er min Rifogd? CAMMER-TIENNEREN. Han er her uden for. JEPPE. Lad ham strax komme ind. RIFOGDENkommer ind udi en Sølvknappet-Kiole, med Geheng om
									Livet. Har Eders Naade noget at befale? JEPPE. Intet uden at du skal henges. RIFOGDEN. Jeg har jo intet ondt giort, Eders Naadel hvorfor skal jeg
									henges? JEPPE. Est du ikke Rifogd? RIFOGDEN. Jo jeg er, Eders Naadel JEPPE. Og du spør endda, hvorfor du skal henges? RIFOGDEN. Jeg har dog tient Eders Naade saa troelig og reedelig, og været
									saa flittig i mit Embede, saa at Eders Naade har roset mig altid
									frem for andre sine Tiennere. JEPPE. Ja vist har du været flittig i dit Embede, det kand man jo see
									paa dine støbte Sølvknapper. Hvad faaer du aarlig til Løn? RIFOGDEN. Et halv hundrede Rigsdaler aarlig. JEPPEgaaer og spadserer lidt frem og
									tilbage. Et halv hundrede Rigsdaler? Ja du skal strax
									henge. RIFOGDEN Det kand jo ikke være mindre, Naadige Herre, for et heelt Aars
									møysom Tienneste. JEPPE Just derfor skal du henges, efterdi du faaer kun et halv
									hundrede Rigsdaler. Du har Penge til Sølvknappet Kiole, til
									Krusedoller for Hænderne, til Silke-Pung bag i Haaret, og har
									kun 50 Rdlr. om Aaret. Maa du da ikke stiæle fra mig arme Mand?
									thi hvor skulde det ellers komme fra? RIFOGDENpaa Knæ. Ach Naadige Herre! spar mig dog for min
									fattige Hustrue og u-myndige Børns skyld. JEPPE Har du mange Børn? RIFOGDEN Jeg har 7 levende Børn, Eders Naade! JEPPE Ha ha, 7 levende Børn? Fort heng ham, Sekketeer. SECRETEREN Ach Naadige Herre! jeg er jo ingen Bøddel. JEPPE Hvad du ikke est, det kandst du blive; du seer ud til
									allehaande. Naar du har hengt ham, skal jeg siden henge dig
									selv. RIFOGDEN Ach Naadige Herre! er der ingen Pardon? JEPPEgaaer og spadserer igien, sætter sig ned at drikke,
										staaer op igien. Et halv hundrede Rigsdaler, Kone,
									og syv Børn! Vil der ingen anden henge dig, saa skal jeg giøre
									det selv. Jeg veed nok, hvad I er for Karle, I Rifogder; jeg
									veed hvorledes I har omgaaet med mig selv og andre stakkels
									Bønder - - - Ej! nu kommer de forbandede Bonde-Griller mig i
									Hovedet igien. Jeg vilde sige, jeg veed eders Væsen og
									Handtering saa vel paa mine Fingre, at jeg selv kunde være
									Rifogd, om det skulde gielde. I faaer Fløden af Melken, og
									Herskabet faaer en Lort (med Tugt at sige.) Jeg troer, om Verden
									staaer længe, saa blir Rifogder Junkere, og Junkere igien
									Rifogder. Naar Bonden stikker jer eller jere Koner noget i
									Næven, saa heeder det, naar I kommer til Herskabet: den stakkels
									Mand er villig og flittig nok, men adskillige Ulykker slaaer ham
									til, at han ikke kand betale,  han har en ond Jord, der er kommen Skab paa hans
									Qvæg, og andet saadant, med hvilken Snak Herskabet maa lade sig
									afspise. Troe mig, go Karl, jeg lar mig ikke saaledes tage ved
									Næsen; thi jeg er selv en Bonde og en Bondes Søn - - - Seel nu
									kommer dette Koglerie igien. Jeg siger, jeg er selv en Bondes
									Søn; thi Abraham og Eva, vore første Forældre, vare Bønder. SECRETERENfalder ogsaa paa Knæ. Ach Naadige Herre! hav dog
									Barmhiertighed med ham for hans fattige Hustrues skyld; thi
									hvoraf skal hun siden leve at føde Kone og Børn? JEPPE Hvem siger, de skal leve? man kand jo henge dem op med. SECRETEREN Ach Herre! det er saadan yndig smuk Kone. JEPPE Saa? du maa skee er forliebt i hende, eftersom du tar dig hende
									saa an. Lad hende komme herind. SCEN. 3Rifogdens Kone. Jeppe. De andre.Konen kommer ind og kysser paa hans Haand.JEPPE. Est du Rifogdens Kone? KONEN. Ja jeg er, Naadig Herre! JEPPEtar hende paa Brystet. Du est kiøn. Vil du sove
									hos mig i Nat? KONEN. Herren har at befale udi alting; thi jeg er i hans Tienneste.
								JEPPEtil Rifogden. Vil du tilstæde, at jeg ligger hos
									din Kone i Nat? RIFOGDEN. Jeg takker Herren, at han beviser mit ringe Huus den Ære. JEPPE. See her! sæt en Stoel til hende, hun skal spise med mig. Hun sætter sig ved Bordet, æder og drikker med ham; han blir
									jaloux paa Secreteren og siger: Du skal faae en Ulykke, dersom du seer paa hende. 
Saa tit han kaster Øye til Secreteren, strax slaaer han Øyene
									af hende og seer paa Jorden. Han synger en forliebt gammeldags
									Viise, medens han sidder til Bords med hende. Jeppe befaler at
									spille en Polsk Dantz, og dantzer med hende, men falder 3 gange
									af Drukkenskab, endelig den fierde gang blir han liggende og
									falder i Søvn.SCEN. 4Baronen. De andre.BARONEN Han sover alt dygtig. Nu har vi Spillet vundet; men vi havde
									selv nær bleven meest narret, thi han havde i Sinde at
									tyrannisere over os, hvorudover vi enten maatte have fordervet
									Historien, eller ladet os ilde medhandle af denne grove Bonde,
									af hvis Opførsel man kand lære, hvor tyrannisk og hovmodige
									slige Folk bliver, der af Skarnet i en hast kommer til stor Ære
									og Værdighed. Jeg havde nær i en ulyksalig Tid paataget mig en
									Secretaires Person, thi havde han ladet mig prygle, saa havde
									der blevet en forstyrret Historie, der havde underkastet mig
									ikke mindre Folks Raillerie end Bonden. Det er best vi lader ham
									sove endnu lidet, førend vi fører ham i hans skidne Bonde-Klæder
									igien. ERICH Ach Herre! han sover alt som en Steen; see heri jeg kand slaae
									paa ham, han føler det ikke. BARONEN Fører ham da ud, og fuldender Comoedien. ACTUS IVSCEN. 1JEPPEforestilles liggende paa en Møding i sine gamle
										Bønder-Klædet, vaagner op og raaber: Hej Sekketeer,
									Cammer-Tienner, Lakeier! nok et Glas Carnali Sæk! Seer sig om, og gnikker sine Øyne ligesom tilforn, tar
										paa sit Hoved, og faaer sin gamle breede Hat i Haanden,
										gnikker Øynene, og vender Hatten om paa alle Kanter, seer
										paa sine Klæder, og kiender sig selv igien, begynder at
										tale: Hvorlænge var Abraham i Paradiis? Nu kiender
									jeg, men desverre, alting igien, min Seng, min Trøye, min gamle
									Hanrej Hat, mig selv; det er andet, Jeppe, end at drikke Carnali
									Sæk af forgyldte Glas, at sidde til Bords med Lakeier og
									Sekketeerer bag sin Stoel. Det gode varer (desverre) aldrig
									længe. Ach! Ach! at jeg, som var saadan Naadig Herre for stakket
									Tid siden, skal see mig i saa slet Tilstand, min prægtige Seng
									forvandlet til en Møding, min Guldenstykkes Hue til en gammel
									Hanrej Hat, mine Lakeier til Sviin, og mig selv fra en stor og
									naadig Herre forvandlet til en usel Bonde igien! Jeg meenede,
									naar jeg vaagnede op igien, at finde mine Fingre besat med
									Guld-Ringe, men de ere (reverenter talt) beseglet med andet. Jeg
									meente at fodre mine Betientere til Regenskab, men nu maa jeg
									selv lave min Rygg til, naar jeg kommer hiem, og skal giøre
									Regenskab for mit Forhold. Jeg tænkte, da jeg vaagnede, at gribe
									efter et Glas Carnali Sæk, men fik med Tugt at sige en L. i
									Haanden. Ach Ach! Jeppe! den Boelig udi Paradiis var kun kort,
									og din Glæde fik 
									hastig Ende. Men hvem veed, om det samme ikke kand vederfare
									mig, hvis jeg legger mig til Hvile nok engang. Ach Ach, gid det
									vilde hende mig! Ach gid jeg kunde komme der igien! Legger sig at slumre igien.SCEN. 2Nille. Jeppe.NILLE Mon jeg skal troe, at han er kommen i Ulykke? Hvor kand dog
									dette være? Enten har Fanden taget ham, eller (det som jeg meer
									er bange for) sidder han i en Kroe og drikker Pengene op. Jeg
									var en Giek derudi, at jeg betroede den Drukkenbolt 12 Skilling
									paa eengang. Men hvad seer jeg? ligger han ikke der i Skarnet og
									snorker? Ach jeg elendige Menneske! der skal have saadant Beest
									til Mand! Din Rygg skal betale det dyrt nok. Lister sig sagte hen og gir ham et Slag af Mester Erich for
									Rumpen.JEPPE Hej hej! hielp hielp! Hvad er det? hvor er jeg? hvem er jeg?
									hvem slaaer mig? hvorfor slaaer man mig? hej! NILLE Jeg skal lære dig strax, hvad det er. Slaaer ham paa nye igien, og trækker ham efter
								Haaret.JEPPE Ach min hierte Nille! slaae mig ikke meere, du veedst ikke, hvad
									mig er vederfaret. NILLE Hvor har din Fyldehund været saa længe henne? hvor er Sæben, du
									skulde kiøbe? JEPPE Jeg kunde ikke komme til Byen, Nille! NILLE Hvorfor kunde du ikke komme til Byen? JEPPE Jeg blev optagen paa Vejen til Paradiis. NILLE Til Paradiis! Prygler ham. Til Paradiis!
										Slaaer ham atter. Til Paradiis! Slaaer ham igien.Vil du fixere mig oven i Kiøbet? JEPPE. Aa Aa Aa! saa sandt som jeg er en ærlig Mand, er det ikke sandt.
								NILLE. Hvad er sandt? JEPPE. At jeg har været i Paradiis. Nille repeterer: I Paradiis! og slaaer ham igien.JEPPE. Ach min hierte Nille! slaae mig ikke meer. 
NILLE Fort! bekiend, hvor du har været, eller jeg skal myrde dig. JEPPE. Ach! jeg vil gierne bekiende, hvor jeg har været, dersom du ikke
									vil slaae mig meere. NILLE. Bekiend da. JEPPE Svær paa, at du ikke vil slaae mig meere da. NILLE. Ney. JEPPE. Saa sandt som jeg er en ærlig Mand og heeder Jeppe paa Bierget,
									saa er det sandt, at jeg har været i Paradiis, og seet de Ting,
									som du skal forundre dig over at høre. Nille prygler ham igien, og trækker ham ind efter
								Haaret.SCEN. 3NILLEalleene. Saa din Fyldehund! sov nu først Rusen
									ud, siden skal vi videre tales ved. Saadane Sviin, som du est,
									kommer ikke i Paradiis. Tænk engang, hvorledes det Beest har
									drukket Forstanden bort. Men har han giort sig til gode paa min
									Bekostning, saa skal han og ærlig poenitere derfor, thi han skal
									i 2 Dage faae hverken vaadt eller tørt; inden den Tid skal nok
									Grillerne forgaae ham om Paradiis. SCEN. 4Tre bevæbnede Mænd. Nille.3 MÆND. Boer her ikke en Mand, som heeder Jeppe? NILLE Jo her giør. 3 MÆND. Est du hans Hustrue? NILLE Ja, Gud bedre, disvær! 3 MÆND. Vi maa ind at tale med ham. NILLE Han er gandske drukken. 3 MÆND. Det vil ikke sige; fort skaf ham her ud, eller det heele Huus
									geraader i Ulykke. Nille gaaer ind og støder Jeppe ud med
										saadan Fart, at han støder en af de 3 Mænd om paa Gulvet med
										sig.SCEN. 5Jeppe. 3 Mænd.JEPPE Ach! ach! I gode Mænd, nu seer I, hvilken Kone jeg har at drages
									med. 3 MÆND. Du fortiener ikke anden Medfart; thi du est en
									Misdæder. JEPPE Hvad ondt har jeg da giort? 3 MÆND. Det skal du strax faae at
									vide, naar Retten bliver holdt. SCEN. 6 2 Advocater. Dommeren. Jeppe.  Dommeren kommer ind med en anden Betienter, og sætter sig
									paa sin Stoel. Jeppe bagbunden blir bragt for Domstolen. Een
									træder frem og beskylder ham saaledes:Her er en Mand, Hr. Dommer, som vi kand vidne at have seet
									indsnige sig udi Baronens Huus, givet sig ud for Herren, iført
									sig hans Klæder, tyranniseret med hans Betienter, hvilket saasom
									det er et uhørligt dristigt Stykke, saa paastaaer vi paa vor
									Herres Vegne, at det paa en særdeles Maade maa straffes, andre
									Voldsmænd til Exempel og Forskrekkelse. DOMMEREN Er det sandt, som du beskyldes for? Siig frem, hvad du har til
									din Forsvar; thi vi ville ingen fordømme uhørt. JEPPE Ach jeg arme Menneske! hvad skal jeg sige? Jeg bekiender at have
									fortient Straf, men alleene for de Penge, jeg drak op, som jeg
									skulde kiøbe Sæbe for; jeg bekiender ogsaa, at jeg har nyelig
									været paa et Slot, men, hvor jeg kom derhen, og hvor jeg kom
									derfra igien, veed jeg ikke. ANKLAGEREN 1. ADVOCAT. Her hører Dommeren af hans egen Bekiendelse, at han har drukket
									sig fuld, og udi Drukkenskab begaaet saadan uhørlig Misgierning;
									saa der nu ikkun staaer tilbage at kiende udi,  om en saadan grov Misdædere
									kand undskylde sin Misgierning med Drukkenskab. Jeg meener ney;
									thi paa den Maade kunde hverken Hoer eller Mord blive straffet;
									enhver skulde søge saadane Udflugter, og sige, at det var giort
									i Drukkenskab. Og, omendskiønt han kand bevise sig at have været
									drukken, blir hans Sag derfor ikke bedre; thi det heeder: hvad
									een bedriver i Drukkenskab, skal han bøde for, naar han blir
									ædrue. Det er jo bekiendt, hvorledes saadan Misgierning nyelig
									
									blev straffet, omendskiønt Misdæderen lod sig af Eenfoldighed
									forføre at give sig ud for en stor Herre; men hans Eenfoldighed
									og U-videnhed kunde ikke redde ham fra Døden. Thi Straf er
									alleene indført andre til Exempel. Jeg vilde nok fortælle
									Historien, dersom jeg ikke frygtede at opholde Retten dermed.
								ANDEN ADVOCAT. Gunstige Hr. Dommer! denne Sag kommer mig saa underlig for, at
									jeg ikke kand faae saadan Historie i mit Hovet, endskiønt der
									vare end fleere Vidner. En eenfoldig Bonde skulde snige sig ind
									paa Herrens Gaard, og paatage sig hans Person uden at kunde
									paatage sig ogsaa hans Ansigt og Skikkelse? Hvorledes kunde han
									komme ind i Herrens Sovekammer? hvorledes kunde han iføre sig
									Herrens Klæder,  uden
									nogen skulde blive det vaer? Ney Hr. Dommer! man kand see, at
									det er opspundet Verk af denne stakkels Mands Fiender. Haaber
									derfor, at han blir frikiendt. JEPPEgrædende. Ach! Gud velsigne din Mund! Jeg har et
									stykke Tobak i min Buxe-Lomme, om I ikke vil forsmaae; det er
									saa got, som nogen ærlig Mand vil tygge. 2. ADVOCAT. Behold kun din Tobak, Jeppe! At jeg taler for dig, er ikke for
									Skienk og Gave, men alleene af Christen Medlidenhed. JEPPE Om Forladelse, Hr. Procurator! jeg havde ikke tænkt, at I Folk
									vare saa ærlige. 1. ADVOCAT. Hvad som min Collega fremfører til denne Misdæders Befrielse,
									grunder sig alleene paa Gisninger. Her spørges ikke, om det er
									rimeligt, at saadant kand skee eller ey, men der bevises, at det
									er skeed, saavel af Vidner som af hans egen Tilstaaelse. 2. ADVOCAT. Hvad en Mand tilstaaer udi Frygt og Forskrekkelse, saadan
									Tilstaaelse kand ikke være gyldig. Mig synes derfor, det er best
									at give denne eenfoldige Mand Tid til at betænke sig, og
									adspørge ham paa nye derom. Hør, Jeppe! betænk dig hvad du
									siger! tilstaaer du det, som du beskyldes for? JEPPE Ney! jeg vil giøre min høyeste Eed paa, at det er Løgn, alt hvad
									som jeg svor paa tilforn; thi jeg har i 3 Dage ikke været af mit
									Huus. 1. ADVOCAT. Hr. Dommer! jeg meener uforgribelig, at det ikke maa tillades
									nogen at sværge, der er først overbeviset af Vidner, og siden
									selv har tilstaaet sin Misgierning. 2. ADVOCAT. Jeg meener jo. 1. ADVOCAT. Jeg meener ney. 2. ADVOCAT. Naar Sagen er af saadan underlig Beskaffenhed. 1. ADVOCAT. Der hielper ingen Omstændigheder mod Vidner og Tilstaaelse. JEPPE Ach! gid de kunde komme i Haar sammen, saa  skulde jeg imidlertid tage
									fat paa Dommeren, og prygle ham saa, at han skulde glemme baade
									Lov og Forordning. 2. ADVOCAT. Men hør, Hr. Collega! endskiønt Gierningen tilstaaes, saa har
									dog Manden ingen Straf fortient; thi han har jo intet ondt giort
									paa Gaarden, hverken Mord eller Tyverie. 1. ADVOCAT. Det vil intet sige; intentio furandi er det samme som furtum.
								JEPPE Tal Dansk, din sorte Hund! saa skal vi nok svare for os. 1. ADVOCAT. Thi enten een blir greben, naar han vil stiæle, eller naar han
									har staalen, saa er han Tyv. JEPPE Ach naadige Dommer! jeg vilde gierne henges, dersom denne
									Procurator maatte henges ved Siden af mig. 2. ADVOCAT. Holdt ind med slige Ord, Jeppe! du forderver din Sag kun meer
									dermed. JEPPE. Hvorfor svarer I ikke da? Sagte. Han staaer som et dumt Beest. 2. ADVOCAT. Men hvoraf bevises det furandi propositum? 1. ADVOCAT. Qvicunqve in ædes alienas noctu irrumpit, tanqvam fur aut
									nocturnus grassator existimandus est; atqvi reus hic ità, ergo -
								2. ADVOCAT. Nego majorem, qvòd scilicet irruperit. 1. ADVOCAT. Res manifesta est, tot legitimis testibus exstantibus, ae
									confitente reo. 2. ADVOCAT. Qvicunqve vi vel metu coactus fuerit confiteri - 1. ADVOCAT. Ej! hvor er den Vis? hvor er den Metus? det er kun Krog-Love.
								2. ADVOCAT. Ney I bruger Krog-Love. 1. ADVOCAT. Det skal ingen ærlig Mand sige mig paa. De far hinanden
										for Brystet, og Jeppe springer bag til, og river den første
										Advocats Peruqve af.DOMMEREN Respect for Retten! Holdt op, jeg har alt nok. Læser Dommen op. Saasom Jeppe paa Bierget,
									Nielsis Søn paa Bierget, og Jeppes Sønne-Søn sammesteds, er
									overbeviset, saavel af lovlige Vidner, som af egen Bekiendelse,
									at have indsneeget sig paa Baronens Slot, iført sig hans Klæder,
									og handlet ilde med hans Tiennere: Saa dømmes han til at
									omkommes af Gift, og naar han er død, hans Legeme at ophenges i
									en Galge. JEPPE Ach Ach! Naadige Dommer! er der ingen Pardon? DOMMEREN Ney ingenlunde. Dommen skal strax exeqveres i mit Paasiun. JEPPE Ach! maa jeg da ikke faae et Glas Brændeviin først, førend jeg
									drikker Forgiften, at jeg kand døe med Corrasie? DOMMEREN Jo det kand nok tilstædes. JEPPEdrikker ud trende Glas Brændeviin, falder paa Knæ igien,
										og spør: Er der ingen Pardon? DOMMEREN Ney Jeppe, nu er det alt for silde. JEPPE Ach! det er jo ikke for silde. Dommeren kand jo forandre Dommen,
									og sige, at han dømte feil første gang. Det skeer jo saa tit;
									thi vi ere alle Mennesker. DOMMEREN Ney! du skal selv føle inden nogle Minutter, at det er for
									silde; thi du har allereede faaet Giften ind med Brændevinen.
								JEPPE Ach jeg elendige Menneske! har jeg alt faaet Giften ind? Ach far
									vel Nille! Dog, din Carnali! du har ikke forskyldt, at jeg
									skulde tage Afskeed med dig. Far vel Jens, Niels og Christoffer!
									Far vel min Dotter Marthe! far vel min Øye-Steen! dig veed jeg
									selv at være Far til, thi du blev giort, førend Degnen kom hid;
									du har ogsaa din Fars Ansigt, vi ligner hinanden som to Draaber
									Vand. Far vel min brogede Hest, og Tak for hver gang, jeg har
									reedet paa dig; nest mine egne Børn har jeg intet Beest elsket
									saa meget som dig. Far  vel Feierfax, min troe Hund og Dørvogter; far vel Moens, min
									sorte Kat; far vel mine Stude, mine Faar, mine Sviin, og Tak for
									got Compagnie, og for hver Dag, jeg har kiendt jer. Far vel - -
									- Ach! nu kand jeg ikke meer, jeg blir saa tung og afmægtig. Falder om og blir liggende.DOMMEREN Det gaaer vel; Dvale-Drikken har allereede giort sin Virkning,
									nu sover han som en Steen. Henger ham nu op, men seer vel til,
									at han ingen Skade faaer deraf, og at Reebet kommer kun under
									Armene. Nu vil vi see, hvordan han bær sig ad, naar han vaagner
									op, og finder sig hengende. De slæber ham ud.ACTUS VSCEN. 1Jeppe forestilles hengende i en Galge. Nille. Jeppe. Dommeren.NILLEriver sit Haar, slaaer sig for Brystet og raaber:
									Ach Ach! er det mueligt, at jeg skal see min fromme Mand henge
									saa skammelig udi en Galge! Ach min allerkiæreste Mand! forlad
									mig, om jeg har giort dig imod. Ach! Ach! nu vaagner min
									Samvittighed; nu angrer jeg, men forsilde, den Haardhed, som jeg
									har øvet mod dig; nu savner jeg dig først, nu kand jeg skiønne
									paa, hvilken from Mand jeg har mist. Ach! at jeg kunde redde dig
									fra Døden med mit eget Liv og Blod. Hun tørrer sine Øyne og græder bitterlig. Imidlertid har
										Dvale-Drikken udopereret, og Jeppe vaagner op igien, og seer
										sig henge i en Galge, og sine Hænder bagbundene, hører sin
										Hustrue klage, og taler til hende: Giv dig tilfreds,
									min hierte Kone, vi skal alle den Vej. Gak hiem og tag vare paa
									dit Huus, og hav Omsorg for mine Børn. Min røde Trøye kand du
									lade omgiøre til lille Christoffer; det som bliver til overs,
									skal Marthe have til en Hue. Seer til for alting, at min brogede
									Hest blir vel plejet; thi jeg har elsket det Beest, som han
									kunde være min kiødelige Broer. Hvis jeg ikke var død, skulde
									jeg sige dig adskilligt andet. NILLE A --- A
									--- A -- hvad
									er det? hvad hø- rer jeg? kand en død Mand tale? JEPPE Bliv ikke bange, Nille! jeg skal intet ondt giøre dig. NILLE Ach min allerkiæreste Mand, hvorledes kand du tale, naar du est
									død? JEPPE Jeg veed ikke selv, hvoraf det kommer. Men hør, min hierte Kone,
									spring bort som en Ild, og bring mig hid for 8 Skilling
									Brændeviin; thi jeg tørster meere nu, end da jeg var levende.
								NILLE Fy dit Beest! dit Skarn! din forgiftige Drukkenbolt! har du ikke
									drukket Brændeviin nok i dit levende Liv? tørster din Fæe-Hund
									endnu, nu du est død? Det kalder jeg et fuldkommen Sviin. JEPPE Hold din Mund dit Skarn, og spring strax efter Brændevinen. Hvis
									du det ikke giør, saa skal jeg, Drollen splide mig ad, spøge
									hver Nat i Huset. Du skal vide, at jeg er ikke bange for Mester
									Erich meer; thi jeg føler nu til ingen Hug. Nille springer hiem efter Mester-Erich, kommer igien og
									prygler ham i Galgen.JEPPE Au au au! holdt op, Nille, holdt op! du kand slaae mig ihiel paa
									nye, au au au! DOMMEREN Hør, Kone! du maa ikke slaae ham meere. Giv dig tilfreds, vi vil
									for din skyld tilgive din Mand hans Forseelse og dømme ham til
									Livet igien. NILLE Ach ney! gunstig Herre! lad ham kun henge; thi han er ikke værd
									at lade leve. DOMMEREN Fy! du est en Skarns Qvinde; pak dig bort, eller vi skal lade
									dig henge ved Siden paa ham. Nille løber bort.SCEN. 2Jeppe. Rætten.Jeppe blir nedtagen af Galgen igien.JEPPE. Ach gunstig Hr. Dommer! er det vist, at jeg er gandske levende
									igien, eller spøger jeg? DOMMEREN. Du est gandske levende; thi den Ræt, som kand dømme fra Livet,
									kand ogsaa dømme til Livet igien. Kand du ikke begribe det? JEPPE. Ney! jeg kand mari ikke begribe det, men jeg troer, at jeg gaaer
									igien og spøger. 
DOMMEREN Ej du Giek! det er jo let at begribe. Den, som tar en Ting fra
									dig, kand jo give dig den igien. JEPPE Maa jeg da forsøge at henge Dommeren op for Løjer skyld, og see,
									om jeg kand siden dømme ham til Livet igien? DOMMEREN Ney det gaaer ikke an; thi du est ingen Dommer. JEPPE Men er jeg da levende igien? DOMMEREN. Ja du est. JEPPE. Saa at jeg spøger ikke? DOMMEREN. Ney vist. JEPPE. Ey heller gaaer igien? DOMMEREN. Ney. JEPPE. At jeg er den samme Jeppe paa Bierget, som jeg var tilforn? DOMMEREN. Ja. JEPPE. At jeg er ingen Geist? DOMMEREN. Ney vist ikke. JEPPE. Vil I sværge mig til, at det er sandt? DOMMEREN. Ja jeg svær dig til, at du est levende. JEPPE. Beed Drollen splide jer ad derpaa, at det er sandt. DOMMEREN. Ej! troe paa vore Ord, og tak os, at vi har været dig saa
									naadige at dømme dig til Livet igien. JEPPE. Hvis I havde ikke selv hengt mig op, vilde jeg gierne have
									takket jer, for I løsede mig neer igien. DOMMEREN. Giv dig tilfreds Jeppe, og siig os til, naar din Kone slaaer dig
									oftere, saa skal vi nok raade Boed derfor. See! der har du fire
									Rigsdaler, som du nogen Tid kand holde dig lystig med, og glem
									ikke at drikke vor Skaal. Jeppe kysser paa Haanden og takker. Rætten gaaer
								bort.SCEN. 3JEPPEalleene. Nu har jeg levet udi halv hundrede Aar,
									men i all den Tid er ikke hendet mig saa meget, som i disse to
									Dage. Det er nogle forbandede Historier, naar jeg ret
									eftertænker det: een Time en drukken Bonde, en anden Time Baron,
									en anden Time en Bonde igien, nu død, nu blive levende i en
									Galge, som er det underligste; maa skee, naar man henger levende
									Folk op, saa døer de, 
									og naar man henger døde Folk, saa lever de op igien. Jeg bilder
									mig ind, at et Glas Brændeviin vil smage herligt herpaa. Hej
									Jacob Skoemager, herud. SCEN. 4Jacob Skoemager. Jeppe.JACOB Velkommen tilbage igien fra Byen! Fik du Sæben til din Kone?
								JEPPE Ej du Slyngel! du skal vide, hvad Folk du taler med: Huen under
									Armen! thi du est kun en Carnali at regne mod saadan som jeg.
								JACOB Jeg taalte ikke saadane Ord af en anden, Jeppe. Men du under mit
									Huus en daglig Skilling, derfor regner jeg det ikke saa nøye.
								JEPPE Huen under Armen, siger jeg, du Skuster! JACOB Hvad er dig vederfaret paa Vejen, mens du est bleven saa spansk?
								JEPPE Du skal vide, at jeg er bleven hengt, siden jeg talte med dig.
								JACOB Det er jo ikke saa meget fornemme. Jeg misunder dig ikke den
									Lykke. Men hør, Jeppe! hvor du har drukket dit Øll, der maa du
									spilde din Bærme; du drikker dig fuld andre Steder, men kommer i
									mit Huus alleene for at giøre Klammerie. JEPPE Fort Huen under Armen, Slyngel! hør du ikke, hvor det ringler i
									min Lomme? JACOBmed Huen under Armen. Hillement! hvor har du
									faaet de Penge? JEPPE Af mit Baronniskab, Jacob. Jeg skal fortælle dig, hvad mig er
									vederfaret; men lad mig faae et Glas Miød først, thi jeg er for
									storagtig til at drikke Dansk Brændeviin. JACOB Singot, Jeppe. JEPPE Nu skal jeg fortælle dig, hvad mig er vederfaret: da jeg gik fra
									dig, faldt jeg i Søvn; da jeg vaagnede op igien, var jeg Baron,
									og drak mig drukken paa nye af  Carnali Sæk; da jeg blev drukken af Carnali Sæk,
									vaagnede jeg op paa en Møding igien; da jeg vaagnede op paa en
									Møding, lagde jeg mig at sove paa nye, i Forhaabning at sove mig
									et Baronniskab til igien; men jeg merkede, at det gaaer ikke
									altid an, thi min Hustrue vækkede mig op med Mester Erich, og
									trækkede mig ind efter Haaret uden at have ringeste Respect for
									saadan Mand, som jeg havde været. Da jeg kom ind i Stuen, blev
									jeg stødt ud igien paa mit Hovet, og saae mig omringet af en
									hoben Gripomenuser, som dømte mig fra Livet, og dræbte mig med
									Forgift; da jeg var død, blev jeg hengt, og da jeg var hengt,
									blev jeg levende igien, og da jeg var bleven levende igien, fik
									jeg fire Rigsdaler. Saaledes er Historien, men hvordan saadant
									kunde hende, vil jeg give dig at betænke. JACOB Ha ha ha! det er en Drøm, Jeppe. JEPPE Hvis jeg endnu ikke havde disse fire Rigsdaler, skulde jeg ogsaa
									bilde mig ind, at det var en Drøm. Giv mig nok en frisk, Jacob;
									jeg vil ikke tænke paa det Galskab meere, men drikke mig en
									ærlig Ruus. JACOB Singot, Hr. Baron, ha ha hal JEPPE Du kand, maa skee, ikke begribe det, Jacob? JACOB Ney, ikke om jeg stod paa mit Hoved. JEPPE Derfor kand det være sandt, Jacob! thi du est en Dosmer, og
									begriber ikke de Ting, som er mindre. SCEN. 5Magnus. Jeppe. Jacob.MAGNUS Ha ha ha! jeg skal fortælle jer en forbandet Histori, som er
									vederfaret en Mand, der heeder Jeppe paa Bierget, som man har
									funden drukken og sovende paa Marken, iført ham andre Klæder, og
									lagt ham i den beste Seng paa Herre-Gaarden, bildet ham ind, at
									han var Herren, da han vaagnede op, drukket ham fuld paa nye
									igien, og lagt ham i sine gamle skidne Klæder paa en  Møding igien, hvor da han
									vaagnede op, bildte han sig ind at have været i Paradiis. Jeg
									havde nær leet mig ihiel, da jeg hørte den Histori af
									Ridefogdens Folk. Jeg vilde mari give en Daler til, at jeg kunde
									faae den Nar at see, ha ha ha! JEPPE Hvad er at betale, Jacob? JACOB Tolv Skilling. Jeppe stryger sig om Munden, og gaaer bort meget
								skamfuld.MAGNUS Hvorfor gik den Mand saa hastig? JACOB Det er just den samme Mand, som Historien er spillet med. MAGNUS Er det mueligt? Saa maa jeg løbe efter ham. Hør, Jeppe! et Ord.
									Hvorledes staaer til udi den anden Verden? JEPPE Lad mig gaae i Roe. MAGNUS Hvorfor blev du ikke der længer? JEPPE Hvad kommer det dig ved? MAGNUS Ej! fortæll os dog noget om den Reise. JEPPE Lad mig gaae, siger jeg; jeg giør ellers en Ulykke paa dig. MAGNUS Ej Jeppe! jeg er saa begierlig efter at vide noget derom. JEPPE Jacob Skoemager! hielp! taaler du, at man giør mig Vold i dit
									Huus? MAGNUS Jeg giør jo ingen Vold, Jeppe! jeg spør kun, hvad du saae udi
									den anden Verden. JEPPE Hej! hielp! hielp! MAGNUS Saae du ingen af mine Forfædre der? JEPPE Ney. Dine Forfædre maa være paa det andet Sted, hvor jeg haaber
									du og andre Carnalier efter Døden kommer. Slider sig løs og flyer bort.SCEN. 6Baronen. Hans Secretair. Cammer-Tienner. 2 Lakeier.BARONEN Ha ha ha! den Historie var Guld værd; jeg havde ikke tænkt, at
									den skulde have haft saa god Virkning. Kandst du divertere mig
									oftere saa, Erich, saa skal du blive meget høyt anskreven hos
									mig. ERICH. Ney, naadige Herre! jeg tør ikke vove mig oftere at spille
									saadan Comoedie; thi, om han havde slaaet Herren, som
									han truede, saa havde det blevet til en hæslig Tragoedie. BARONEN Det er, min Troe, sandt. Jeg var bange nok for det, men jeg var
									saa forliebt i Historien, at jeg heller havde ladet mig slaae,
									ja, jeg troer, heller ladet dig henge af ham, Erich, end jeg
									havde aabenbaret den. Du var, maa skee, vel af samme Forsæt?
								ERICH Ney Eders Naade! det var noget underligt at lade sig henge for
									Lyst; thi den Lyst kostede alt for dyrt. 
								BARONEN Ej Erich! saadant skeer jo hver Dag; Folk, om ikke på den Maade, saa dog 
									paa en anden, tar Livet af sig for Lyst skyld. Som for 
									Exempel: Een er af en svag Natur, og seer forud, at han af formegen 
									Drik vil miste Liv og Helsen, stormer dog til sit Legme, og vover 
									Liv og Helsen tit for en Aftens Fornøylse. Nok paa en anden Maade: 
									De store Visirer i Tyrkiet blive gierne stranguleret eller qvalte ihiel med 
									en Strikke, somme samme Dag de blive Visirer, andre nogle Dage 
									derefter; og dog stormer alle dertil. saasom alleene for at henges med stor 
									Titul. Nok paa en anden Maade: Officiers opoffre gierne hver anden både
									Liv og Siæl, for at have Titul af Tapperhed, og duellere for ingen Ting end 
									ogsaa med deres Overmænd, som de er visse paa vil expedere dem.
									Jeg troer ogsaa, at der skulde findes mange hundrede forliebte
									Mennesker, der for en Nats Fornøyelse gierne skulde lade sig dræbe
									om Mor-genen. Man seer i
									Beleiringer, at Soldater i Hobetall deserterer, og løber hen til
									beleirede Byer, som de seer forud vil strax overgive sig, og for
									at leve en Dag vel, lader sig henge den anden. Det eene er ikke
									meere solide end det andet. Man har i gamle Dage seet Philosophi
									selv styrte sig i Ulykke alleene for at blive roset efter deres
									Død. Derfor troer jeg fuldkommelig, Erich, at du heller havde
									ladet dig henge end fordervet denne deilige Historie. Af dette Eventyr vi, kiære Børn, maa lære,At ringe Folk i hast at sætte i stor Ære,Ey mindre farligt er, end som at trykke nedDen, der er bleven stor ved Dyd og Tapperhed.Naar Bønder, Handverks-Mænd, man Regiment vil give,Da Scepteret til Riis kand snart forvandlet blive,For Øvrighed man da Tyranner let kand faae,En Nero i hver Dorp ved Roret fast vil staae.Mon Cajus, Phalaris vel fordum øve kundeEn større Myndighed, end denne ringe Bonde?Green, Galge, Steil og Hiul han truede os med,Da han ey endda varm var i sin Myndighed.Vi derfor Øvrighed fra Ploven meer ey tage,Giør Bonde til Regent, som udi fordum Dage,Thi gamle Griller hvis man fuldte derudi,Hvert Herredom, maa skee, faldt hen til Tyrannie.Jeppe paa BiergetNoterS. 227Hr. Poul, Præsterne betegnedes i Sognet med Hr.
							og Fornavn. Ved Forglemmelse kaldes han i 2. Akt 1. Scene Hr. Jesper. -
								Land-Gilde, Fæsteafgift til Herremanden. -
								Boeskab, Bohave. S. 228reverenter talt, med Forlov at sige, med Tugt at
							melde. - Crabask: Pisk af flettede Remme. - Skabhals, Slyngel. S. 229Malicien, Landmilitsen. - en
								vittig Mand, en forstandig Mand. - Moons,
							Mogens. - Corasie, Forvanskning af fr.
							courage, Mod.  - offrer ham hans 3 Hellige-Dage: ofrer til ham
							Jul, Paaske og Pinse. - da der er ikke den Ære i ham,
							skønt etc. - spidige, spydige. S. 230Han tog Troen over fra, i Salmen Vi tro, vi alle
							tro paa Gud, kunde han holde Tonen paa »Vi« længere
							end. - har got ved at sige, kan sagtens snakke. S. 231sagte, sagtens. - drikker ham
								til, drikker først af Glasset. - Singot,
							af ty. Segne Gott, Gud signe (dig); skaal! -Skielm, Slyngel. S. 232Eeneste Skilling, Enskilling. S. 233Drollen skal splide jer ad, Fanden skal
							sønderrive Jer. - Carnalier, Slyngler. - saa man', en Ed; egl. [Jomfru] Maria: sandelig,
							minsandten. - Styver, Toskilling. - Frakker, Tigger. S. 234Akker-Mær, Plovhest. S. 235Mir zu, skaal med mig. - Godtaar, Omtydning af Godt-Aar til God-Taar; din Skaal. - Ich tank ... haal, plattysk. Jeg takker jer,
							drik blot, saa at Djævelen henter dig. - det er saa
								gammel dat, det er saa gammelt, det (dat, plattysk). - forstaae mine Sprog, Hærens Kommandosprog var
							Tysk. Hos sine Overordnede har Jeppe hørt baade Højtysk og Plattysk. -
								Companen, Forvanskning af Kampagnen,
							Felttoget, Felten. - Wismar, Byen Wismar i
							Mecklenburg blev indtaget af de Danske 1716.  - Pardon, Eftergivelse af Straf. - Auction, Forvanskning af Aktion, Slag. - Psalme, Forvanskning af Salve. - Das ging fordyvled zu, det gik forbandet til. - Psaltkar, Forvanskning af Psalter, der anvendtes
							som Betegnelse for Davids Salmer. - bastenere,
							banke, prygle. S. 236Læderen, ty. ledern, tør, kedsommelig. - Hundsvot, Asen. Caronie,
							af ital. carogna, Mær. - Skuster, ty.
							Schuster, Skomager. S. 238Inventioner, Paafund. - divertere, underholde. - artigt,
							morsomt. S. 239exeqveret, udført. - underlig, forunderlig. S. 241for Stolen, over Stolen. - gnikker, gnider. - nok, endnu engang. S. 243besynderlig, i Særdeleshed. - Restantz, Restance. S. 246Bremerholms Arbeid, Strafarbejde paa
							Orlogsværftet. - besvæ- rer, besværger. S. 247Quid ... Frater, hvad synes dig, Hr. Broder? -
								Livstykke, Yndlingsstykke. S. 248det gemeene beste, det fælles Bedste,
							Almenvellet. - Edelmand, Adelsmand. S. 249tog afsted, tog paa Veje. S. 252Secreteren spilles af Baronen. - Canari Sæk, Sekt, sød Vin fra de canariske Øer. S. 254Baslementer, Forvanskning af den franske
							Talemaade: Je vous baise les mains, jeg kysser Deres Hænder. - Abner. I 2. Samuels  Bog dræber Joab uden Ceremonier
							Abner, men Amasa efter at have hilst ham med et Kys. - Roland, Sagnhelt i Karl Magnus Krøniken. - Rifogden er den forklædte Erich Lakaj. - Geheng, Bælte eller Skulderskærf til at bære
							Sidevaaben i. S. 255Junkere igien Rifogder, til Gengæld. S. 258Raillerie, Spot. S. 259Hanrej Hat, bred Hat, der tænktes at skjule den
							bedragne Ægtemands »Horn«. - fodre, fordre. S. 261fixere mig, gøre Nar af mig. S. 262poenitere, gøre Bod. S. 263Dommeren er Baronen, de to Advocater hans Tjenere, alle i Forklædning. - Betienter, Tjener. - kiende
								udi, dømme om. S. 264omendskiont, selv om. S. 265komme i Haar sammen, komme i Haarene paa
							hinanden, komme op at slaas. S. 266intentio furandi, lat. Hensigten at stjæle. -
								furtum, lat. Tyveri. - din sorte Hund, Advokaten er iført sort Frakke. - furandi propositum, Forsæt at stjæle. - Qvicunqve ... ergo, hvo som om Natten bryder ind
							i fremmede Huse, skal anses som Tyv eller natlig Stimand, men saaledes
							har den Anklagede forholdt sig, altsaa ... - Nego ...
								irruperit, jeg benægter Oversætningen (d.v.s. den indledende
							Paastand), nemlig at han er brudt ind. - Res ... reo,
							Sagen er aabenbar, da der er fremstaaet saa mange lovlige Vidner,
							og den Anklagede har tilstaaet. - Qvicunqve ...
								confiteri, hvo som ved Vold eller Frygt er blevet tvunget til
							at tilstaa ... - Vis, Vold. - Metus, Frygt. - Krog-Love, Kneb. S. 269udopereret, hørt op med at virke. S. 272Geist, Spøgelse. - kysser paa
								Haanden, efter gammel Bondeskik kysser Jeppe paa sin egen Haand
							og rækker Dommeren den. S. 273mens, siden. - spansk,
							hovmodig. - Bærme, Bundfald. S. 274Gripomenuser, nedsættende Betegnelse for Rettens
							Haandhævere. - vil jeg give dig at betænke,
							vil jeg overlade til dig selv at finde ud af. S. 276stormer ... til sit Legeme, ødelægger sit
							Legeme. - store Visirer, Storvesirer, Sultaners
							Førsteministre. - Officiers opoffre gierne hver anden
								baade Liv og Siæl. Efter de foregaaende Eksempler at dømme maa
							Meningen være, at hveranden blandt Officererne gerne ofrer baade Liv og
							Sjæl. S. 277solide, fornuftigt. - Dorp,
							plattysk, Torp, Landsby. - fast, næ- sten,
							hører til foran hver. - Cajus er den grusomme
							romerske Kejser Cajus Caligula. - Phalaris,
							berygtet græsk Tyran i Agrigent paa Sicilien. - Øvrighed fra Ploven. Romeren Cincinnatus stod ved sin Plov, da
							man meddelte ham, at han var blevet valgt til Diktator. - Herredom, Herredømme. 